기사 작성일	기사 제목	기사 url	기사 내용	언론사
13 ottobre 2021	SQUID GAME SORPASSA BRIDGERTON, SU NETFLIX È IL PIÙ VISTO	https://www.ansa.it/canale_lifestyle/notizie/tempo_libero/2021/10/13/squid-game-sorpassa-bridgerton-su-netflix-e-il-piu-visto_7b27948c-aabd-4c05-824e-7f9c9c476086.html	Squid Game il sorpasso: la serie sudcoreana, vero e proprio fenomeno cult già oltre i confini asiatici, è diventato il lancio più visto di sempre su Netflix superando il precedente record di Bridgerton.  Ha attirato 111 milioni di fan dal suo debutto meno di quattro settimane fa, come confermato dal servizio di streaming.  Per il dramma distopico un successo virale globale senza precedenti: la serie immagina un mondo macabro in cui le persone emarginate sono messe l'una contro l'altra nei tradizionali giochi per bambini.     Mentre il vincitore può guadagnare milioni in contanti, i giocatori perdenti vengono sterminati.     Diffuso in tutto il mondo tramite il passaparola, in particolare tramite i social media, "Squid Game" ha scalato le classifiche di Netflix in più di 80 paesi. Anche in Italia è primo tra i più visti della piattaforma. "Squid Game ha ufficialmente raggiunto 111 milioni di fan, rendendolo il nostro più grande lancio della serie di sempre!" ha twittato Netflix.     In confronto, il dramma romantico di epoca Regency "Bridgerton" (di cui è attesa la seconda stagione) ha raggiunto 82 milioni di famiglie al debutto: questo secondo la metrica interna di Netflix che include qualsiasi account che abbia guardato un episodio per almeno due minuti.     La Squid Game mania riporta al top la cultura sudcoreana dopo il K-Pop della boy band Bts, la presa di Hollywood (e della Palma d'oro a Cannes) con i film Oscar Parasite di Bong Joon-oh e la routine beauty coreana da tempo popolarissima. (ANSA).	ansa
25 novembre 2021	Contrabbanda Squid Game in Nord Corea, condannato a morte	https://www.ansa.it/sito/notizie/mondo/2021/11/25/contrabbanda-squid-game-in-nord-corea-condannato-a-morte_39cccf1d-81d0-4493-95da-3da2133a84f1.html	(ANSA) - NEW YORK, 25 NOV - Condannato a morte per aver contrabbandato Squid Game, la serie sudcoreana di successo planetario, in Corea del Nord.  Lo riferisce Variety citando Radio Free Asia, che ha base negli Usa.  Si tratta di uno studente che ha portato la serie trasmessa da Netflix dalla Cina dopo averla caricata su una chiavetta USB. E' stato scoperto dopo che le autorità hanno sorpreso alcuni studenti a guardare Squid game. Rischia il plotone di esecuzione. Gli altri studenti sono stati condannati a cinque anni di lavori forzati mentre insegnanti e dirigenti della scuola sono stati licenziati e rischiano di finire a lavorare nelle miniere, dice Variety.     Nel 2020 il regime nord coreano ha approvato una 'Legge per l'eliminazione del pensiero e della cultura reazionari' che proibisce l'ingresso e la divulgazione nel paese di materiale culturale straniero come film, musica e libri. Il provvedimento ha principalmente lo scopo di impedire la diffusione di contenuti prodotti dalla Corea del Sud e dagli Stati Uniti.     (ANSA).	ansa
30 dicembre 2021	Squid Game, trattativa con Netflix per la terza serie	https://www.ansa.it/sito/notizie/cultura/tv/2021/12/30/squid-game-trattativa-con-netflix-per-la-terza-serie_5d5e80ee-6d14-44c7-b414-4f40a3e813fa.html	(ANSA) - NEW YORK, 30 DIC - Si parla già di un terza serie per Squid Game nonostante non sia stata ancora confermata la seconda.  Secondo Hollywood Reporter, Hwang Dong-hyuk, ideatore e regista della serie televisiva sudcoreana, in un'intervista alla tv coreana KBS ha confermato di essere in trattativa con Netflix per una terza stagione.       Al momento la piattaforma di streaming sta pensando alla seconda serie, che però non è stata ancora confermata. Parlando con The Korea Times Hwang Dong-hyuk aveva detto: "Sto discutendo con Netflix per una seconda e una terza stagione".     La serie, che ha debuttato lo scorso 17 settembre, ha registrato 111 milioni di visualizzazioni dopo soli 28 giorni dal debutto, esordio top tra le serie originali Netflix che ha battuto il record storico degli 82 milioni di Bridgerton.     (ANSA).	ansa
27 novembre 2021	Contrabbanda Squid Game in Nord Corea, studente condannato a morte	https://www.ansa.it/sito/notizie/mondo/2021/11/25/contrabbanda-squid-game-in-nord-corea-studente-condannato-a-morte_9681c04c-325c-47a9-b421-e7b635783fe4.html	Uno studente è stato condannato a morte per aver contrabbandato Squid Game, la serie sudcoreana di successo planetario, in Corea del Nord.  Lo riferisce Variety citando Radio Free Asia, che ha base negli Usa.  Lo studente ha portato la serie trasmessa da Netflix dalla Cina dopo averla caricata su una chiavetta USB. E' stato scoperto dopo che le autorità hanno sorpreso alcuni studenti a guardare gli episodi.  Ora rischia il plotone di esecuzione. Gli altri studenti sono stati condannati a cinque anni di lavori forzati mentre insegnanti e dirigenti della scuola sono stati licenziati e rischiano di finire a lavorare nelle miniere, dice Variety.  Nel 2020 il regime nord coreano ha approvato una 'Legge per l'eliminazione del pensiero e della cultura reazionari' che proibisce l'ingresso e la divulgazione nel paese di materiale culturale straniero come film, musica e libri. Il provvedimento ha principalmente lo scopo di impedire la diffusione di contenuti prodotti dalla Corea del Sud e dagli Stati Uniti.	ansa
10 ottobre 2021	Squid game, serie sudcoreana hit globale di Netflix	https://www.ansa.it/sito/notizie/cultura/tv/2021/10/10/squid-game-serie-sudcoreana-hit-globale-di-netflix_2c927c4b-7b1a-4f85-b223-e3e853c91c9e.html	Viene da 10 anni di rifiuti, per una sceneggiatura giudicata troppo inverosimile, il successo globale di Squid Game, la serie sudcoreana thriller distopica/drammatica/commedia nera/satira sociale in nove episodi di Netflix, che ha conquistato grazie al passaparola il pubblico della piattaforma.  Uscita tre settimane fa, è arrivata al primo posto in 90 Paesi, dagli Usa a gli Emirati Arabi, dal Brasile alla Lituania, Italia compresa (nonostante non ci sia il doppiaggio in italiano, ma sia possibile vederla solo sottotitolata).  Numeri che secondo il co- amministratore delegato di Netflix Ted Sarandos, stanno per portarla a diventare la serie non in lingua in inglese più vista di sempre sulla piattaforma e potrebbero anche renderla la più vista e popolare in assoluto, superando Bridgerton. A firmare Squid Game come sceneggiatore e regista è Hwang Dong-hyuk, secondo il quale il tanto atteso sì al progetto è arrivato perché il mondo è diventato "un posto dove storie di sopravvivenza uniche e violente sono benvenute per i legami con la realtà che viviamo" ha spiegato al Koren Times. Il regista e sceneggiatore ha voluto riflettere nel racconto "la società competitiva di oggi - ha aggiunto con la Cnn -. Questa è una storia di perdenti che si barcamenano nelle battaglie quotidiane e vengono lasciati ai margini mentre i 'vincenti' continuano la loro scalata". Un concetto reso nella serie con una visione onirica, grottesca e violenta, ricca di citazioni, da Agatha Christie a Eyes Wide Shut di Kubrick, passando per Hunger Games e Battle Royale, con una spruzzata di lotta di classe. Si racconta la battaglia per la vita di 456 'concorrenti' che accettano partecipare a una misteriosa serie di giochi per un ricco montepremi. Uomini e donne, di tutte le età, devastati dai debiti o da altri traumi, con carriere distrutte, violenze subite, crimini commessi o sogni di una nuova vita, portati su un'isola per 'battersi', tutti vestiti con la stessa tuta verde, in versioni riviste e corrette di giochi infantili, come Un due, tre stella il tiro alla fune o 'il gioco del calamaro' che dà il titolo alla serie. Non si aspettano però che i perdenti nelle diverse manche vengano giustiziati e che ogni morto arricchisca il jackpot per il vincitore fino a 45.6 miliardi di won (circa 33 milioni di euro). Il tutto sotto il controllo di un frontman e le sue guardie / carnefici, armate di mitra, mascherate e incappucciate in divise rosse (non si può non pensare a La casa di carta). Tra i personaggi che lottano per la vita e i soldi, ci sono Seong Gi-hun (Lee Jung-jae) ludopata squattrinato quarantenne mantenuto dalla mamma e compatito dalla figlia di 10 anni; Cho Sang-woo (Park Hae-soo), operatore finanziario ricercato per aver derubato i suoi clienti; la giovane profuga dalla Corea del nord Kang Sae-byeok (la modella al debutto da attrice Jung Ho-yeon) che ha bisogno di denaro per riunire la sua famiglia; il generoso e forte immigrato pachistano Abdul Ali (Anupam Tripathi) e l'anziano e malato Oh Il-nam (O Yeong-su). Un racconto che tra colori pastello e svolte dark ha conquistato subito anche il pubblico dei social (dai video delle repliche dei giochi su Tiktok alle fanfiction), creando anche qualche inconveniente reale, come la sfortunata donna coreana, che avendo nella vita uno dei numeri telefonici centrali nella serie, si è ritrovata oggetto di centinaia di chiamate e scherzi telefonici. Un problema che Netflix avrebbe intenzione di risolvere cambiando il numero nelle varie scene dove compare, dopo aver chiesto ai fans di non disturbare più la signora. Intanto Hwang Dong-hyuk pensa, con calma, se realizzare una seconda stagione, dopo l'ansia nelle riprese della prima, in piena pandemia: "Per lo stress ho perso anche sei denti - ha raccontato - ma le persone sono entusiaste della serie, sto valutando l'idea".	ansa
27 ottobre 2021	Usa: 3 scuole Ny vietano costumi Squid Game per Halloween	https://www.ansa.it/sito/notizie/mondo/2021/10/27/usa-3-scuole-ny-vietano-costumi-squid-game-per-halloween_c7342501-a352-4789-83c2-20b758dfa42a.html	(ANSA) - NEW YORK, 27 OTT - I costumi della seguitissima serie di Netflix Squid Game saranno probabilmente tra i piu' popolari per la festa di Halloween, ma non nelle scuole elementari nel distretto di Fayetteville-Manlius, nello stato di New York.  Tre presidi hanno infatti inviato una email ai genitori degli alunni, dicendo che gli abiti rossi e le maschere nere sono vietati a causa del "messaggio violento" della serie sudcoreana. La restrizione è arrivata dopo che i presidi delle scuole nell'area di Syracuse hanno spiegato che gli studenti stavano giocando a una versione del gioco di sopravvivenza che ha causato tantissime polemiche. "A causa delle preoccupazioni sulla potenziale natura violenta del gioco è inappropriato", si legge nella lettera inviata ai genitori della Mott Road Elementary School, riportata dal New York Post: "E anche un costume di Halloween ispirato a questa serie non soddisfa le nostre linee guida".     Squid Game (letteralmente 'il gioco del calamaro') narra la storia di un gruppo di persone che rischiano la vita in un mortale gioco di sopravvivenza per vincere il montepremi di 45,6 miliardi di won, pari a circa 33 milioni di euro. Dopo il debutto a settembre su Netflix, circa 111 milioni di spettatori hanno seguito le puntate, rendendola la serie più popolare di sempre sulla piattaforma, ma scatenando anche tantissime polemiche per la sua natura violenta. (ANSA).	ansa
05 ottobre 2021	Gb: 26 parole sudcoreane inserite nel dizionario Oxford	https://www.ansa.it/sito/notizie/mondo/europa/2021/10/05/gb-26-parole-sudcoreane-inserite-nel-dizionario-oxford_02b1a622-92df-4c0b-b74f-5144e7989469.html	(ANSA) - ROMA, 05 OTT - Che sia un film premio Oscar come Parasite, la serie Squid Game o un pezzo della boy band Bts, la cultura della Corea del Sud è sempre più presente nelle vite di tutti noi.  La Gran Bretagna ha reso questa presenza ufficiale inserendo ben 26 parole sudcoreane nell'Oxford English Dictionary, la Bibbia della lingua inglese.       Si tratta, riporta la Bbc, soprattutto di termini legati al cibo come 'kimbap' (nome della versione coreana del sushi) o bulgogi (piatto a base di carne di manzo o di maiale). Ma ci sono anche parole astratte come 'hallyu' che indica 'il crescente interesse internazionale per la Corea del Sud e la sua cultura popolare, rappresentata dal successo globale della musica, del cinema, della tv, della moda e del cibo'.     I linguisti dell'Oxford English Dictionary hanno spiegato che l'introduzione delle parole sudcoreane nel dizionario è il riconoscimento di un cambiamento nel linguaggio parlato. "Gli asiatici inventano e scambiano parole nei loro contesti, poi le introducono al resto del mondo che parla inglese permettendo così all'onda coreana di continuare a incresparsi sul mare di parole inglesi", si legge nel comunicato. (ANSA).	ansa
13 ottobre 2021	SQUID GAME MANIA, DALLA PROTAGONISTA MODELLA AI DOLCI, AI COSTUMI PER HALLOWEEN /VIDEO	https://www.ansa.it/canale_lifestyle/notizie/tempo_libero/2021/10/11/squid-game-mania-dalla-protagonista-modella-ai-dolci-ai-costumi-per-halloween-video_6fd9da74-07c4-4c20-b465-6faf35c6e2bc.html	Dopo il K-Pop dei Bts, la korean beauty, il successo a Hollywood e nel mondo di Parasite di Bong Jooh-Oh, la Corea del Sud ha messo a segno un altro boom globale grazie al fenomeno Squid Game, la serie che sta vivendo una vera e propria mania, ha superato Bridgerton come serie più vista di Netflix e sarà uno dei trend per i costumi di Halloween, secondo un report di Google.  E' boom per i protagonisti che lottano per la vita e i soldi, in particolare la modella diventata attrice Jung Ho-yeon, 27 anni, che interpreta la rifugiata nordcoreana Kang Sae-byeok, è ora diventata l'attrice più seguita in Corea con 15,6 milioni di follower su Instagram, un numero sorprendente in un paese con una popolazione di 52 milioni.  Jung è stata nominata ambasciatrice globale di Louis Vuitton per moda, orologi e gioielli. Arrivata seconda nella quarta stagione di "Korea's Next Top Model" quando aveva 20 anni, è una modella internazionale dal 2016 e ha anche sfilato per Marc Jacobs, Fendi, Rag & Bone, Alberta Ferretti e Max Mara.  Successo nel successo è quello anche di una piccola pasticceria di Seoul, gestita da una coppia che ogni giorno, davanti al loro modesto stand vedono i fan che si affrettano a comprare una "dalgona", L'ormai famoso biscotto, a lungo associato all'estrema povertà che seguì gli anni del dopoguerra, sta vivendo un revival grazie alla popolarità della serie (violenta e splatter, una risposta asiatica alla Casa di Carta, sempre con al centro il tema del lato oscuro del capitalismo). Questa serie Netflix presenta personaggi delle frange più emarginate della Corea del Sud che partecipano ai giochi tradizionali per bambini per vincere 45,6 miliardi di won (33 milioni di euro). In una delle prove, i concorrenti devono ritagliare delle forme, in particolare una stella e un ombrello, in questa sfoglia di zucchero croccante,  un dolcetto di strada a base di zucchero caramellato e bicarbonato, infilato in un bastoncino, una sorta di caramella lecca lecca. Coloro che non riescono a romperlo vengono immediatamente giustiziati. Questo gioco di vita e morte è stato ispirato dalla storia del regista Hwang Dong-hyuk, cresciuto a Seoul negli anni 70. A quel tempo, i bambini che riuscivano a ritagliare una forma ricevevano un dalgona gratuito. Per vincere, il signor Hwang è stato incredibilmente inventivo, non esitando a leccare il dolcetto per allentare la forma o usare un ago riscaldato. Nella serie, i personaggi riproducono queste diverse tecniche. "Il produttore di dalgona sarebbe dubbioso nel vedermi tirare fuori la forma più difficile, che è quella di un ombrello", ha detto il regista in un recente video di YouTube. - Leggi Squid Game, serie sudcoreana hit Netflix  Scene complicate da girare - Le scene di taglio delle caramelle sono state complicate da girare, perché il dalgona si scioglie molto facilmente in un'atmosfera umida, specialmente durante la stagione delle piogge in Corea del Sud. Il direttore artistico Chae Kyung-sun ha quindi chiamato gli "specialisti dalgona" che sono venuti a fare le caramelle nel luogo delle riprese. Lim Chang-joo e sua moglie Jung Jung-soon, hanno prodotto tra 300 e 400 dalgona durante i tre giorni di riprese. "Erano più piccoli e sottili di quelli che produciamo di solito", ha spiegato Lim all'Afp. Ora, la loro modesta bancarella, situata in una strada nel quartiere dei teatri di Seoul, è uno dei luoghi più desiderabili della capitale sudcoreana. Non appena si apre, le persone si accalcano nella speranza di acquistare uno di questi dolcetti che fanno in loco e rivendere per 2.000 won (circa 1,45 euro). Non è raro che i clienti aspettino fino a sei ore. Alcuni finiscono per arrendersi e se ne vanno a mani vuote. Il signor Lim impiega circa 90 secondi per sciogliere lo zucchero e il bicarbonato di sodio in un piccolo mestolo su un fornello. Quindi, pressa la pasta e, utilizzando uno stampo, dà la forma desiderata dal cliente. Il pasticcere offre una vasta gamma di forme e recentemente ha anche aggiunto una "N" per Netflix. Il signor Lim, che non avrebbe mai immaginato che la sua pasticceria sarebbe diventata così popolare, ora ha una vita "super frenetica". "Certo, sono contento perché la mia attività sta andando bene e la dalgona è diventata famosa in altri paesi", spiega questo commerciante che ha aperto il suo stand 25 anni fa. - Crisi finanziaria - I dalgona sono apparsi negli anni '60, quando la Corea del Sud era in preda alla povertà del dopoguerra. I dolci - come il gelato o i cioccolatini - erano scarsi e venduti a prezzi esorbitanti. Molto dolce, con sentori di noci e amaro, questa delizia era molto popolare e molti venditori allestivano le loro bancarelle vicino alle scuole. Il signor Lim e la signora Jung hanno deciso di intraprendere questa attività dopo la chiusura del loro negozio di cucito durante la crisi finanziaria asiatica del 1997.  "La Corea del Sud è sempre stata il punto di incontro tra mezzi moderni e premoderni, occidentali e metodi orientali, per preservare il passato sacrificando tutto per il futuro", secondo Michael Hurt, professore di teoria culturale presso la Korea National University of le arti.	ansa
19 ottobre 2021	Pechino 2022: aspettative crescenti tra gli atleti	https://www.ansa.it/sito/notizie/mondo/notiziario_xinhua/2021/10/19/pechino-2022-aspettative-crescenti-tra-gli-atleti_06f19cea-8b67-4205-a6b7-8769695ef3af.html	(XINHUA) - PECHINO, 19 OTT - A meno di quattro mesi dall'inaugurazione, le aspettative per i giochi olimpici invernali di Pechino 2022 stanno accrescendo tra gli atleti.       "Sono molto felice di aver ricevuto finalmente la notizia che andremo a Pechino", ha affermato Bruce Mouat, un giocatore britannico di curling dopo che la British Olympic Association ha annunciato il suo primo gruppo di atleti venerdì scorso.  Mouat non solo competerà nella categoria maschile, ma anche in coppia con Jen Dodds nel doppio misto.     Alcuni atleti sono più fortunati, in quanto hanno avuto la possibilità di avere un assaggio delle Olimpiadi invernali prendendo parte agli eventi di prova per Pechino 2022 durante le ultime due settimane.     Come prima competizione internazionale della serie di test, il China Open di pattinaggio di velocità ha attirato atleti da tutta la Cina, dai Paesi Bassi e dalla Corea del Sud per competere in 12 eventi dall'8 al 10 ottobre. L'evento, che mira a testare tutti gli elementi coinvolti nella competizione, è stato lodato molto dai pattinatori per le rigide misure di prevenzione e controllo della pandemia messe in atto, le strutture ben attrezzate e l'organizzazione sistematica.     "Questa sede è immensa e bellissima, e le misure di prevenzione in atto mi fanno sentire al sicuro", ha spiegato la campionessa olimpica giovanile Isabel Grevelt dei Paesi Bassi.     "È una bella pista ed è stato bello poter pattinare qui. La qualità del ghiaccio è alta e le strutture sono perfette", ha raccontato Yang Binyu, che ha vinto la prima medaglia d'oro per la delegazione cinese nel pattinaggio di velocità femminile Mass start ai Giochi Olimpici Giovanili Invernali di Losanna 2020.     "Sono onorata di partecipare alla competizione nella sede che ospiterà le Olimpiadi invernali di Pechino", ha aggiunto la sudcoreana Park Chae-won. (SEGUE)	ansa
07 marzo 2022	Figlia Perduta' trionfa agli Oscar del cinema indipendente	https://www.ansa.it/sito/notizie/cultura/cinema/2022/03/07/figlia-perduta-trionfa-agli-oscar-del-cinema-indipendente_1e7beac5-922c-4776-a575-261f8139be6e.html	(ANSA) - NEW YORK, 06 MAR - Maggie Gyllenhaal con il suo "La Figlia Perduta" adattato da un romanzo di Elena Ferrante ha trionfato ai premi del cinema indipendente.  Il dramma sui tabù e le sfide che circondano l'essere madre ha vinto il premio per il miglior film agli Spirit Awards, assieme ai riconoscimenti per la migliore sceneggiatura e la migliore regia.    I Film Independent Spirit Awards premiano film a basso e medio budget con un massimo di 22,5 milioni di dollari. "La Figlia Perduta" ha ricevuto tre candidature agli Oscar tra cui quella per la migliore attrice, Olivia Colman. "Il mio film parla una lingua inconsueta: la lingua della mente delle donne", ha detto la Gyllenhaal, dedicando i premi alle "donne nel cinema".     Netflix si è rivelato vincitore della serata con sei premi, tra cui due per "Passing", il dramma su una afroamericana che si fa passare per bianca nella Harlem degli anni Venti e un altro per la serie sudcoreana "Squid Game". Il giapponese "Drive My Car" ha vinto come miglior film internazionale. Tra i film arrivati in finale c'era anche, con tre candidature tra cui quella per Best Film, "A Chiara' di Jonas Carpignano, la coproduzione italo-francese-svedese-danese che vede un'adolescente calabrese scoprire il coinvolgimento criminale del padre. (ANSA).	ansa
07 marzo 2022	La figlia oscura di Maggie Gyllenhaal trionfa agli Spirit Award	https://www.ansa.it/veneto/notizie/2022/03/07/la-figlia-oscura-di-maggie-gyllenhaal-trionfa-agli-spirit-award_709d991a-b898-43d4-83a9-ff8e9d80b438.html	(ANSA) - NEW YORK, 07 MAR - Maggie Gyllenhaal con il suo The Lost Daughter (La Figlia Oscura) adattato dal romanzo omonimo di Elena Ferrante ha trionfato ai premi del cinema indipendente.  Il dramma sui tabù e le sfide che circondano l'essere madre ha vinto il premio per il miglior film agli Spirit Awards, assieme ai riconoscimenti per la migliore sceneggiatura e la migliore regia.  I Film Independent Spirit Awards premiano film a budget massimo di 22,5 milioni di dollari. La Figlia Oscura, già premiato per la migliore sceneggiatura a Venezia 2021, ha ricevuto anche tre candidature agli Oscar tra cui quella per la migliore attrice, Olivia Colman. "Il mio film parla una lingua inconsueta: la lingua della mente delle donne", ha detto la Gyllenhaal, dedicando i premi alle "donne nel cinema".     Netflix si è rivelato vincitore della serata con sei premi, tra cui due per "Passing", il dramma su una afroamericana che si fa passare per bianca nella Harlem degli anni Venti e un altro per la serie sudcoreana "Squid Game". Il giapponese "Drive My Car" ha vinto come miglior film internazionale. Tra i film arrivati in finale c'era anche, con tre candidature tra cui quella per Best Film, "A Chiara' di Jonas Carpignano, la coproduzione italo-francese-svedese-danese che vede un'adolescente calabrese scoprire il coinvolgimento criminale del padre.     In The Lost Daughter (La figlia oscura), interpretato da Olivia Colman, Jessie Buckley, Dakota Johnson e Peter Sarsgaard, Leda (Colman), sola in una località di mare, osserva ossessivamente una giovane madre e la figlia in spiaggia. Turbata dalla complicità del loro rapporto (e dalla loro famiglia, chiassosa e sinistra), Leda è sopraffatta dai ricordi legati allo sgomento, allo smarrimento e all'intensità della propria maternità. Un gesto impulsivo catapulta Leda nello strano e minaccioso universo della sua stessa mente, in cui è costretta a fare i conti con le scelte anticonformiste fatte quando era una giovane madre e con le loro conseguenze.     E' la seconda volta consecutiva, dopo il Leone d'oro Nomadland di Chloé Zhao nel 2021, che un film in concorso alla Mostra di Venezia - ricorda la Biennale - vince gli Independent Spirit nelle categorie miglior film e miglior regista. (ANSA).    	ansa
20 ottobre 2021	Netflix, Sarandos fa mea culpa per il dopo Chappelle	https://www.ansa.it/sito/notizie/cultura/tv/2021/10/20/netflix-sarandos-fa-mea-culpa-per-il-dopo-chappelle_77b5ce09-f90a-4832-aed3-73b0771ddff2.html	Nella bufera per lo special del comico Dave Chappelle accusato di essere anti-trans e una minaccia di sciopero virtuale e picchetti al quartier generale su Sunset Boulevard, Netflix ha fatto mea culpa: il co-ceo del colosso dello streaming Ted Sarandos ha ammesso di "aver sbagliato" nei suoi sforzi di comunicare con lo staff il perché ha deciso di mantenere nel palinsesto lo show di Chappelle "The Closer" nonostante molti, dentro e fuori Netflix, avessero trovato da ridire su alcune battute offensive verso la comunità Lbgqt.  Scrivendo ai dipendenti preoccupati per le conseguenze delle battute del comico, Sarandos aveva difeso "The Closer" citandone la popolarità tra il pubblico e l'impegno di Netflix a difendere la libertà creativa degli artisti, in particolare dei comici, la cui arma della satira, se non è affilata, non morde.  L'executive aveva anche espresso dubbi sul fatto che "contenuti discutibili sullo schermo si possano tradurre in comportamenti negativi o nocivi nel mondo reale": tesi subito contraddetta dagli attivisti della Human Rights Campaign che ha citato i 44 trans assassinati nel corso del 2020, un record da quando l'organizzazione ha cominciato a tenere il conto nel 2013. Nello show Chappelle aveva affermato che "il genere è un fatto", paragonato la comunità dei trans ai bianchi che per far ridere si dipingevano la faccia di nero (era popolare a partire dalla guerra civile) e aveva aggiunto di identificarsi come un "Terf", l'acronimo di "trans-exclusionary radical feminist", un gruppo che sostiene che il genere è assegnato alla nascita e non può essere cambiato. "Da capo dell'azienda avrei dovuto cogliere la necessità di guidare con umanità. Avrei dovuto riconoscere che un gruppo dei nostri dipendenti era stato veramente male per le battute di Chappelle", ha detto adesso Sarandos al 'Wall Street Journal' aggiungendo che non prevede di rimuovere lo special dalla programmazione. "The Closer" è nella top ten degli show di Netflix sul mercato americano e all'inizio della settimana era tra i primi tre più visti. Le critiche hanno messo il gigante dello streaming sulla difensiva nei giorni dell'epico successo di "Squid Game", la serie distopica sudcoreana che ha debuttato in settembre e rapidamente è diventata un fenomeno globale. Alla luce dei numeri di "Squid Game" - 142 milioni lo hanno scaricato nelle prime quattro settimane - Netflix si prepara a cambiare i parametri delle sue classifiche, basandosi sul numero di ore e non più su quanti hanno visto i primi due minuti di film e serie nei primi 28 giorni: "E' un indicatore migliore del successo dei nostri titoli che tiene anche conto di quante volte uno show è stato visto e rivisto", ha detto l'azienda agli azionisti. Dopo un inizio dell'anno stagnante, grazie anche a show come "Squid Game", Netflix ha raddoppiato a 4,4 milioni gli abbonati nel trimestre che si è chiuso il 30 settembre e punta a chiudere il 2021 con altri 8,5 milioni di nuovi sottoscrittori.	ansa
02 novembre 2021	Cop26: protesta ambientalisti in stile Squid Game a Glasgow	https://www.ansa.it/sito/notizie/mondo/europa/2021/11/02/cop26-protesta-ambientalisti-in-stile-squid-game-a-glasgow_b18f5e30-9b0c-40e9-a893-79d033078fbf.html	(ANSA) - LONDRA, 02 NOV - Hanno scelto il tema 'Squid Game', ispirandosi alla ormai celebre serie coreana su Netflix, un gruppo di manifestanti pro clima che hanno protestato vicino alla sede della Cop26 di Glasgow, rimanendo sulla riva sud del fiume Clyde mentre quella nord è blindata e off-limits.       Una ventina di ambientalisti hanno inscenato uno dei giochi mortali che si vedono nel programma in streaming: alcuni indossavano le divise rosse con la maschera nera delle guardie presenti nella serie, mentre altri impersonavano con vestiti eleganti e maschere giganti i leader mondiali, intenti a lanciarsi un pallone raffigurante la Terra.  Un enorme striscione invitava i potenti a "smettere di giocare" col destino dell'umanità. (ANSA).	ansa
30 dicembre 2021	Squid Game, trattativa con Netflix per la terza serie	https://www.ansa.it/sito/notizie/cultura/tv/2021/12/30/squid-game-trattativa-con-netflix-per-la-terza-serie_5d5e80ee-6d14-44c7-b414-4f40a3e813fa.html	(ANSA) - NEW YORK, 30 DIC - Si parla già di un terza serie per Squid Game nonostante non sia stata ancora confermata la seconda.  Secondo Hollywood Reporter, Hwang Dong-hyuk, ideatore e regista della serie televisiva sudcoreana, in un'intervista alla tv coreana KBS ha confermato di essere in trattativa con Netflix per una terza stagione.       Al momento la piattaforma di streaming sta pensando alla seconda serie, che però non è stata ancora confermata. Parlando con The Korea Times Hwang Dong-hyuk aveva detto: "Sto discutendo con Netflix per una seconda e una terza stagione".     La serie, che ha debuttato lo scorso 17 settembre, ha registrato 111 milioni di visualizzazioni dopo soli 28 giorni dal debutto, esordio top tra le serie originali Netflix che ha battuto il record storico degli 82 milioni di Bridgerton.     (ANSA).	ansa
13 ottobre 2021	SQUID GAME SORPASSA BRIDGERTON, SU NETFLIX È IL PIÙ VISTO	https://www.ansa.it/canale_lifestyle/notizie/tempo_libero/2021/10/13/squid-game-sorpassa-bridgerton-su-netflix-e-il-piu-visto_7b27948c-aabd-4c05-824e-7f9c9c476086.html	Squid Game il sorpasso: la serie sudcoreana, vero e proprio fenomeno cult già oltre i confini asiatici, è diventato il lancio più visto di sempre su Netflix superando il precedente record di Bridgerton.  Ha attirato 111 milioni di fan dal suo debutto meno di quattro settimane fa, come confermato dal servizio di streaming.  Per il dramma distopico un successo virale globale senza precedenti: la serie immagina un mondo macabro in cui le persone emarginate sono messe l'una contro l'altra nei tradizionali giochi per bambini.     Mentre il vincitore può guadagnare milioni in contanti, i giocatori perdenti vengono sterminati.     Diffuso in tutto il mondo tramite il passaparola, in particolare tramite i social media, "Squid Game" ha scalato le classifiche di Netflix in più di 80 paesi. Anche in Italia è primo tra i più visti della piattaforma. "Squid Game ha ufficialmente raggiunto 111 milioni di fan, rendendolo il nostro più grande lancio della serie di sempre!" ha twittato Netflix.     In confronto, il dramma romantico di epoca Regency "Bridgerton" (di cui è attesa la seconda stagione) ha raggiunto 82 milioni di famiglie al debutto: questo secondo la metrica interna di Netflix che include qualsiasi account che abbia guardato un episodio per almeno due minuti.     La Squid Game mania riporta al top la cultura sudcoreana dopo il K-Pop della boy band Bts, la presa di Hollywood (e della Palma d'oro a Cannes) con i film Oscar Parasite di Bong Joon-oh e la routine beauty coreana da tempo popolarissima. (ANSA).	ansa
08 aprile 2022	LEE JUNG-JAE, SQUID GAME PER ADULTI, NON DEVONO GUARDARLA MINORI	https://www.ansa.it/canale_lifestyle/notizie/people/2022/04/08/lee-jung-jae-squid-game-per-adulti-non-devono-guardarla-minori_82dcb34d-47d4-4600-9d98-93a3909b7a1d.html	"Questa serie è dedicata solamente a un pubblico maggiorenne, non so come dei bambini abbiano potuto vederla, sono dispiaciuto che i ragazzi usino la violenza.  Penso serva un maggiore controllo e diversificazione tra i programmi che possono vedere gli adulti e quelli che possono essere visti dai minori".  Così l'attore coreano Lee Jung-jae, protagonista della serie 'Squid Game' ha commentato le critiche rivolte alla serie di Netflix considerata troppo violenta e per i casi di emulazione tra i giovani. L'attore è a Firenze, ospite speciale del Florence Korea Film Fest.     "In Squid Game - ha proseguito in un incontro al Ristorante Frescobaldi di piazza Signoria –- vediamo molti tradimenti e aggressioni, però le persone non vogliono questi comportamenti, perché pensano che ci sia ancora il bene nel mondo. Molti youtuber guardano il telefilm e pensano che non si deve fare così, c'è una morale. Il messaggio di Squid Game, quindi, è corretto, non vuole incitare alla violenza, ma andare contro la violenza".     Riguardo al Florence Korea Film Fest, l'attore ha detto che "ci sono diversi festival in tutta Europa che trattano di cinema coreano, ma quello di Firenze è particolarmente famoso perché ha una storia, volevo partecipare a questo festival e spero di tornare in futuro. Sono stato a Firenze più volte per motivi personali, ma è la prima volta per un festival di cinema. Del capoluogo toscano ho già apprezzato l'arte e l'architettura e mi piace molto anche la moda".     Parlando poi del suo futuro ha auspicato di "poter lavorare in Italia con un buon regista. Viaggio molto - ha aggiunto - e girando in Italia ho pensato che sarebbe interessante girare scene qui, ma come in Europa, in Inghilterra. Hollywood è la Mecca del cinema, non lo nego, ma mi piacerebbe fare qualcosa di particolare, creare progetti interessanti in giro per il mondo".     L'attore oggi è stato anche premiato dal presidente del Consiglio regionale toscano Antonio Mazzeo, che gli ha consegnato il Pegaso, simbolo del Consiglio regionale, e la bandiera della Regione. 	ansa
30 novembre 2021	IN ORIGINALE, SETTE SERIE TV CHE CI AIUTANO AD APPRENDERE LINGUE STRANIERE	https://www.ansa.it/canale_lifestyle/notizie/tempo_libero/2021/11/15/in-originale-sette-serie-tv-che-ci-aiutano-ad-apprendere-lingue-straniere_95dd8a6a-da10-4932-88bd-cefe83fcd227.html	In lingua originale con uno sguardo attento ai sottotitoli guardiamo in coreano Squid Game e in spagnolo La casa di carta.  Da lì a capire e parlare quelle lingue ce ne corre, ma lo stimolo c'è e non è un cambiamento culturale da poco rispetto ai tanti anni in cui vedere film in lingua originale al cinema (in tv neanche a parlarne) era da snob, un vezzo di pochi.   E' una rivoluzione non da poco quella che le piattaforme streaming da qualche anno stanno portando avanti visto che favoriscono la visione di contenuti in versione originale. E come la musica anglosassone per generazioni precedenti anche guardare le serie TV magari fare binge-watching, ossia la tendenza a guardare serie senza sosta, si può essere un modo per apprendere le lingue, fruire contenuti audiovisivi in lingua originale, infatti, non solo aiuta moltissimo a sviluppare l’orecchio per una lingua ma può anche alimentare l’interesse verso una nuova cultura e rappresentare uno stimolo all’apprendimento. Per ispirarvi nella scelta della prossima serie e, chissà, della prossima lingua da imparare ecco una selezione di italki, piattaforma online per l’apprendimento delle lingue, con il supporto della sua community di insegnanti madrelingua, le sette migliori per chi vuole iniziare a compiere i primi passi verso un nuovo idioma comodamente dal divano. 1. Coreano – Squid Game. Il nostro viaggio parte da una delle serie del momento. Il nuovo survival drama proveniente dalla Corea del Sud che ha battuto ogni record: Squid Game. La trama di questo nuovo fenomeno globale vede centinaia di individui alle prese con difficoltà economiche sfidarsi in giochi all’apparenza per bambini. Il montepremi è allettante, così come il desiderio di raggiungere un riscatto sociale. Perché in lingua originale? Al momento la serie non è ancora stata doppiata in italiano, dunque il modo migliore per fruirla è proprio affidarsi alla versione originale con i sottotitoli. “Spesso molti dei miei studenti hanno imparato autonomamente l’Hangul (alfabeto coreano), già prima di prendere parte alla prima lezione. Ecco perché capiscono la sua struttura e come funziona abbastanza bene” commenta Karen, insegnante di lingua coreana. Le fa eco la collega Gio: “Sull’onda del successo di Squid Game, molte persone hanno iniziato persino a produrre merchandising a tema, diffuso su tutti i social. La popolarità della cultura coreana è sicuramente aumentata grazie a questa serie". Ulteriore conferma di questo trend arriva dal numero di studenti italiani che hanno iniziato a studiare il coreano, in crescita su italki del 30% rispetto al 2020. 2. Finlandese - Bordertown. I nordici hanno un gusto particolare per il genere crime e questa serie ne è ulteriore conferma. La vita dell’ispettore Sorjonen trasferitosi in una terra di confine (la Russia è poco distante), si scontra con lati oscuri e crimini che la neve e il silenzio finlandese coprono solo in parte. “Tre stagioni per iniziare a prendere dimestichezza con la lingua finlandese, con la trama che contribuirà a tenervi attaccati allo schermo” assicura Juho, insegnante di finlandese. 3. Tedesco – Dark. Ambientata nella Germania contemporanea, la storia narrata in Dark ha inizio con la scomparsa di due ragazzi nel villaggio di Widen. Le indagini che seguono riportano a galla i segreti di questo borgo, misteri intimamente intrecciati con le storie di alcune famiglie. Perché guardarla in tedesco? Gli insegnanti la segnalano perché caratterizzata da conversazioni quotidiane perfette per imparare il vocabolario essenziale, inoltre gli intrecci della trama assicurano sempre il giusto livello di attenzione. 4. Spagnolo – La Casa di carta. È una delle serie del momento con la quinta e ultima stagione arrivata in Italia a settembre. Ambientata nella Madrid dei giorni nostri, la storia parla del furto del secolo alla zecca spagnola e delle incredibili vicende di una banda di rapinatori mascherati. Se volete gustarvi in lingua originale il gran finale in programma a dicembre, potrebbe essere giunto il momento per dare una rispolverata al vostro spagnolo. “È un’ottima occasione per imparare lo spagnolo comune tra i giovani e arricchire il vocabolario di espressioni molto diffuse” precisa Paula, professoressa di Spagnolo. 5. Francese - Emily in Paris. Emily, una ventenne americana, si trasferisce a Parigi per un'inaspettata opportunità di lavoro. Esportare la visione della sua azienda alla filiale francese però non sarà cosa semplice. Le culture si scontrano mentre lei si adatta alle sfide della vita in una città straniera e in una lingua che non conosce affatto. È l'esempio perfetto per mostrarci quanto sia importante studiare altre lingue per continuare la nostra formazione professionale. 6. Inglese - The Crown. Quale serie migliore per imparare la lingua più studiata al mondo se non la pluripremiata The Crown. La trama segue la vita della regina Elisabetta II, dal suo matrimonio nel 1947 ad oggi, ed è perfetta per immergersi in un’atmosfera “very british”. La quarta stagione è uscita l’anno scorso su Netflix e visto il successo, ne sono in programma altre due. “Credo che The Crown rappresenti un ottimo banco di prova per il vostro inglese. Non riflette il modo in cui la maggior parte delle persone parla nel Regno Unito, ma l'accento che viene usato è così marcato che potrebbe essere una piccola sfida divertente per gli studenti vedere quanto riescono a cogliere”, ci ha spiegato Laura Insegnante di inglese. 7. Russo - Meglio di noi. Per l’ultima lingua ci spostiamo addirittura nella Mosca del futuro. Siamo nel 2029 e i robot sono diventati parte integrante della vita di tutte le famiglie. Non tutti però ne sono contenti e nel paese si sta scatenando il caos. Per chi ama la fantascienza, una vera chicca da non perdere. Con accento umano o robotico, il vostro vocabolario russo si arricchirà notevolmente.	ansa
25 febbraio 2022	Pachinko drama in tre lingue il 25/3 su Apple TV+	https://www.ansa.it/sito/notizie/cultura/tv/2022/02/25/pachinko-drama-in-tre-lingue-il-25/3-su-apple-tv_8aabfca7-e5ff-438c-a697-55998fb3f44d.html	(ANSA) - ROMA, 25 FEB - Tutto inizia con un amore proibito dal tono intimo per diventare una saga di portata epica che viaggia tra Corea, Giappone e America, raccontando una storia indimenticabile di guerra e pace, amore e perdita, trionfo e resa dei conti.  "Pachinko - La moglie Coreana" e' l'attesa serie drammatica, con un cast internazionale, che sarà presentata in anteprima mondiale il 25 marzo su Apple TV+, di cui sono state svelate le prime immagini e il trailer.  La serie, composta da otto episodi e raccontata in tre lingue, coreano, giapponese e inglese, debutterà con i primi tre episodi, seguiti da un nuovo episodio settimanale, ogni venerdi' fino al 29 aprile. Basata sull'omonimo bestseller del New York Times, "Pachinko" e' scritta e prodotta da Soo Hugh ("The Terror", "The Killing"), che ha ideato la serie di cui e' anche showrunner. Kogonada e Justin Chon sono produttori esecutivi e hanno diretto quattro episodi ciascuno, con Kogonada alla regia del pilot. "Dicono che ci sono quei progetti che arrivano e ti cambiano radicalmente, sia come regista, che come persona.     Indubbiamente, 'Pachinko' e' quel progetto per me", ha detto Soo Hugh. "Non solo questa e' la storia di miei antenati, e' il mio tributo a loro, a tutti i Sunja sepolti nel profondo della storia della nostra famiglia. È stato un onore incredibile dare vita a questa serie con un cast e una troupe di persone dotate e appassionate". A partire dalla Corea del Sud all'inizio del 1900, la saga viene raccontata attraverso gli occhi della straordinaria matriarca Sunja ( Yuh-Jung Youn) che trionfa contro ogni previsione, e contrappone la sua storia a quella di suo nipote, Solomon, ambientata negli anni '80. Nel caste Minho in quello di Hansu, Jin Ha in quello di Salomone e Minha Kim in quello dell'adolescente Sunja. Anna Sawai veste i panni di Naomi, Eunchae Jung quelli del giovane Kyunghee; Inji Jeong è Yangjin, Jimmi Simpson è Tom Andrews, Junwoo Han è Yoseb.     Troviamo anche Kaho Minami nel ruolo di Etsuko, Steve Sanghyun Noh nel ruolo di Isak, Soji Arai in quello di Mozasu e Yu-na Jeon in quello della giovane Sunja (ANSA).	ansa
21 ottobre 2021	Una petizione per fermare la serie Squid Game	https://www.ansa.it/sito/notizie/cultura/2021/10/21/una-petizione-per-fermare-la-serie-squid-game_40d25ede-bf29-4572-a9f9-d65a2fcfe38c.html	"Fermiamo lo Squid game": lo chiede una petizione online lanciata su Change.org e diretta alla Commissione parlamentare per l'infanzia e l'adolescenza dalla Fondazione Carolina, Onlus dedicata a Carolina Picchio, la prima vittima acclarata di cyberbullismo in Italia.  Carolina si tolse la vita nel 2013 per l'umiliazione di vedersi in un video mentre, priva di coscienza, dei suoi coetanei giocavano con il suo corpo mimando atti sessuali.  "Di fronte allo sgomento di mamme e maestre delle scuole materne non bastano i buoni propositi, ma serve un'azione concreta" dicono dalla Onlus, spiegando che il loro non è "un atto censorio, ma risponde alla necessità di far fronte alla sconfitta dei parental control e alla crisi della genitorialità.  Una débâcle messa nudo dai social e, soprattutto, dalle decine di segnalazioni che gli esperti per la sicurezza digitale delle nuove generazioni hanno raccolto da tutta Italia".   "Mio figlio ha picchiato la sua amichetta mentre giocava a Squid Game"; "A mia figlia hanno rovesciato lo zaino fuori dalla finestra dell'aula perché ha perso a Squid Game, non vuole più uscire di casa"; "I miei figli non sono stati invitati alla festa del loro compagno, perché non vogliono giocare a Squid Game" sono solo alcune delle testimonianze arrivate alla Fondazione, ma basta avere figli in età scolastica per sapere quanto la serie coreana proposta da Netflix dilaghi nelle scuole di ogni ordine e grado, con i bambini - persino quelli della primaria - che emulano quanto visto online. Al centro della serie, un gioco mortale cui partecipano centinaia di persone con problemi finanziari, che accettano uno strano invito a una competizione fatta di giochi per bambini come '1,2,3 stella', ma dove chi perde muore.  E' vero che Netflix suggerisce la visione della serie a utenti sopra i 14 anni di età, eppure Squid Game è diventata virale, anche tra i bambini. "Da oggi è possibile firmare la petizione per bloccare questo contenuto, micidiale per gli utenti più piccoli e i giovani più fragili", denuncia Ivano Zoppi. "A questo punto, l'unica soluzione possibile - sottolinea il referente della fondazione - sembra la censura vecchio stampo. Qualcuno storcerà il naso, ma oramai sembra l'unico strumento possibile a difesa del principio di incolumità dei minori". (ANSA).	ansa
23 gennaio 2022	POP ALLA COREANA, COSÌ IL FENOMENO K-POP CONQUISTA I GIOVANI (ANCHE) IN ITALIA	https://www.ansa.it/canale_lifestyle/notizie/teen/2022/01/23/pop-alla-coreana-cosi-il-fenomeno-k-pop-conquista-i-giovani-anche-in-italia_309d1811-a5cf-490f-b924-0bffe48f1423.html	Basti pensare che i BTS, il gruppo più famoso, acronimo di Bangtan Boys (RM, Jin, Suga, J-Hope, Park Ji-min, V e Jeon Jung-kook), secondo Forbes, hanno guadagnato 16,5 milioni di dollari dal loro canale YouTube nel 2021, vendendo più album di Taylor Swift, Billie Eilish e Ariana Grande. Inoltre, grazie al debutto sul mercato azionario sudcoreano della loro etichetta discografica, la Big Hit Entertainment, oggi Hybe, nell’ottobre 2020, ogni membro della band, secondo quanto riportato dalla CNN, ha ricevuto 68.385 azioni, del valore di 7,9 milioni di dollari ciascuna al prezzo di emissione. “I numeri legati al K-pop crescono di anno in anno perché è un genere musicale profondamente coinvolgente, che mette in connessione gli Idol (così vengono chiamati i cantanti e le band musicali coreane ndr) ed i fan - spiega KBlue, pseudonimo di Fabio Demofonti, il primo esponente italiano di musica pop sud coreana con all'attivo collaborazioni con rapper come lo statunitense Snoop Dogg e il filippino Bassilyo - avvicinarsi al K-pop significa intraprendere un’esperienza unica, ricca di emozioni e stimoli. Oggi la sua carica travolgente ha invaso anche l’Italia e sono tantissimi i giovani e giovanissimi che seguono questo genere musicale. Qui a Seoul, dove vivo e dove sto realizzando il mio intenso periodo di trainee, la Korean wave si respira nell’aria. Il K-pop è ovunque, sulla maggior parte dei cartelli pubblicitari, sui maxi schermi dei negozi e come sottofondo nella maggior parte delle stazioni radiofoniche”.  La Korean popular music, sembra spingere sempre più in là i confini del suo successo e l’impatto colossale si comprende dal numero di fan in ogni parte del mondo. Parliamo di 89 milioni di appassionati sparsi in 113 diversi paesi, 16 milioni gli ascoltatori mensili su Spotify e un numero incalcolabile di concerti e i festival organizzati in vari continenti. Oltre agli innumerevoli premi già vinti dagli Idol, numerosi all’AMA, la Billaboard, la nota rivista statunitense dedicata alla musica, ha certificato che Dynamite, è la canzone del 2021 più ascoltata su Apple Music al mondo. Per non parlare del successo planetario dei BTS, durante l’ultimo capodanno. Il loro show è stato seguito da oltre 30 milioni di fan in streaming, da 186 paesi diversi. E IU, la solista K-pop, è stata inserita da Forbes tra le 40 personalità più influenti e potenti della Corea. “Per capire l’impatto del K-pop basta guardare i profili social degli Idol - spiega KBlue - Lisa delle BLACKPINK, una tra le icone assolute di questo genere musicale, dopo aver debuttato da solista con ‘Lalisa’ nel 2021, è diventata la top influencer per eccellenza, superando addirittura i 70 milioni di follower su Instagram. E anche su Twitter, il K-pop non è da meno, infrangendo tutti i record possibili con numeri esorbitanti. I cinguettii legati a hashtag #K-pop sono oltre 6 miliardi, e provengono da ben 20 Paesi diversi”. Un mondo ad altissima competitività come sembra testimoniare il record di suicidi tra le giovanissime star. Il K-pop, che ha iniziato la sua ascesa su scala mondiale nella prima decade degli anni 2000 con gruppi come 2NE1, BIGBANG, Super Junior, Wonder Girls, Girls Generations, ha poi, dopo Psy (Vi ricordate Gangnam Style? E' stato davvero apripripista con un video da record, il primo della storia a raggiungere il miliardo di visualizzazioni su YouTube, era il 2012) ha avuto una vera esplosione globale, grazie ai BTS e alle BLACKPINK. I gruppi che negli anni si affacciano alla scena musicale K-pop sono molteplici, dagli Exo, alle Twice, dalle ITZY alle Aespa, dagli Stray Kidz agli Ateez, molti dei quali, come Got7, IZ*ONE si sono sciolti, per poi diventare a volte solisti affermatissimi come Sunmi e Somi. Eric Nam sarà in concerto in Italia ad aprile 2022 “Attraverso la mia musica cerco di diffondere al pubblico che mi ascolta un messaggio di positività ed energia - afferma KBlue - perché il K-pop è proprio questo, una carica esplosiva di allegria e vitalità. E vorrei che presto canzoni K-Pop possano essere ascoltate anche nei talent e nei programmi musicali italiani, come il Festival di Sanremo".	ansa
12 giugno 2021	La 'Madre' tragica di Bong Joon-ho regista di Parasite	https://www.ansa.it/sito/notizie/cultura/cinema/2021/06/11/la-madre-tragica-di-bong-joon-ho-regista-di-parasite_fed453c0-8ec7-4c16-9224-4d6dd6d1ff6b.html	A volte succede, se ti chiami Bong Joon-ho e sei il regista che con PARASITE ha vinto tutto (Palma d'Oro e Oscar come miglior film, regista, sceneggiatura originale e film straniero), che un tuo film come MADRE, datato 2009, arrivi in sala dopo 12 anni.  E va aggiunto, per nostra fortuna.  Già a Cannes a Un Certain Regard, il film distribuito da giovedì 1 luglio da Pier Francesco Aiello per PFA Films ed Emme Cinematografia, racconta, con la forza a volte disturbante dell'estetica coreana, un amore materno, l'unico davvero eterno e privo di volubilità, fin dentro l'orrore. È il caso appunto della donna interpretata da Kim Hye-ja, vera icona dell'industria cinematografica coreana, una madre che vive con un figlio di ventisette anni, Do-joon (Won Bin), con evidenti carenze intellettive. È subito chiaro che questo ragazzo è l'unica ragione di vita di questa donna, oggetto di un amore anche più grande perché destinato ad essere un eterno bambino. Così quando una notte il ragazzo torna a casa ubriaco e la mattina dopo viene trovata morta una studentessa, tutta una serie di coincidenze portano ad accusare Do-joon che, sotto la pressione di un corpo di polizia abbastanza cialtrone e opportunista, confessa. Ma la madre, che per vivere raccoglie erbe medicinali e fa agopuntura, dietro i suoi modi gentili nasconde una 'mamma Roma'. Insomma non mollerà certo il figlio al suo destino, attraverso tutta una serie di accadimenti e colpi di scena gestiti con grande bravura da Kim Hye-ja. Incipit straordinario con la protagonista che balla in un campo di grano in una prospettiva romantica alla Caspar David Frederich. " Tutti hanno una madre, e tutti hanno un'idea precisa di cosa sia una madre: è la persona che ciascuno di noi ama di più, la più gentile, e al contempo la più irritante. Sono molti i sentimenti che si contrappongono quando si ha a che fare con questa figura, e questo perché la relazione tra un figlio e sua madre è alla base di tutte le relazioni umane. Innumerevoli romanzi, film e programmi televisivi si sono avvicinati alla figura materna, ma io volevo esplorarla in un modo che fosse mio peculiare, funzionale a scoprire dove potevo portarla a livello cinematografico, per poi spingerla fino all'estremo" dice il regista premio Oscar che quest'anno sarà presidente di giuria alla Mostra del Cinema di Venezia. E ancora Bong Joon-ho: "Volevo fare un film che scavasse in profondità come il cuore di una palla di fuoco. Avere a che fare con la figura materna è per certi versi un déjà vu nella mia cinematografia, ma vedo questo film come un nuovo approccio e spero che questa venga percepito anche dagli spettatori". 	ansa
15 gennaio 2022	Edenlandia Apre la prima stanza " Squid Game"	https://ricerca.repubblica.it/repubblica/archivio/repubblica/2022/01/15/edenlandia-apre-la-prima-stanza--squid-gameNapoli10.html?ref=search	Apre all'Edenlandia la prima "stanza della fuga" in Italia a tema "Squid Game", la serie sudcoreana campioni d'ascolti e diventata un fenomeno tra i giovanissimi.  L'idea e il progetto sono di Francesco Campiello con Exitus, autore delle escape room nel parco. Musica, scenografia, voci e tecnologie. I giocatori devono superare l'ultima e più difficile prova degli squid game: "Evadere da una stanza chiusa", recita il regolamento sulla porta. Per farlo, bisogna risolvere tutti i giochi al suo interno in soli venti minuti di tempo. Il parco è aperto venerdì (15-21) e sabato e domenica (10-23,30).	la repubblica
12 ottobre 2021	"Squid game", scale labirintiche e bambole giganti: i luoghi reali della serie tv	https://video.repubblica.it/spettacoli-e-cultura/squid-game-scale-labirintiche-e-bambole-giganti-dalla-fantasia-alla-realta/398503/399215?ref=search	È caccia alle location e agli oggetti cult per i fan della serie tv sudcoreana "Squid Game" ("Il gioco del calamaro"), tra le più viste al mondo su Netflix. La trama ruota intorno a un gruppo di persone indebitate fino al collo che partecipa a giochi per bambini per vincere un montepremi milionario. Ma chi non supera le prove, muore. Gli appassionati della serie ritengono che una delle location più inquietanti utilizzate dai concorrenti, ovvero la scala labirintica dai toni pastello, ricordi il complesso della "Muralla Roja", disegnato dall'architetto spagnolo Ricardo Bofill. Ma sono tante le curiosità scoperte dai fan di tutto il mondo. Eccone alcune.  a cura di Rosita Gangi	la repubblica
30 ottobre 2021 	L'altra festa Uno " Squid Game" segreto per gli universitari	https://ricerca.repubblica.it/repubblica/archivio/repubblica/2021/10/30/laltra-festa-uno--squid-game-segreto-per-gli-universitariRoma17.html?ref=search	Tute rosse, maschere neri e luci al neon al posto di streghe, zucche e fantasmi: è l'altra faccia di Halloween e porta il nome della serie tv Squid Game. «Ovviamente il gioco, a differenza di quanto visto su Netflix, sarà assolutamente pacifico: il premio sarà una tuta personalizzata e non un compenso in denaro. Durante la cena i partecipanti indosseranno il vestito a tema seguendo il proprio stile di Squid Game con il logo della serie tv». È quanto recita la locandina della festa di Halloween all'Hive Hotel, domani sera. Ma non è l'unico evento a tema. Al Planet, il 31, "visual e scenografie" sono tratte dalla serie sudcoreana. Oishi, ristorante di sushi, propone una cena a tema con giochi (anche per bambini): si vincono ingressi a Qc Terme. E in città, ma in una location top secret, ci sarà anche uno "Squid Game party universitario".	la repubblica
25 NOVEMBRE 2021	Perché la storia di Squid Game contrabbandata in Corea del Nord non è credibile	https://www.repubblica.it/esteri/2021/11/25/news/perche_la_notizia_su_squid_game_in_corea_del_nord_non_e_credibile-327834115/?ref=search	Diffusa da Radio Free Asia, la notizia sulla serie sudcoreana che sarebbe stata portata illegalmente a Pyongyang ha molte falle. Dall'inizio del 2020, il Paese ha bloccato il passaggio di merci e persone alle proprie frontiere, le forze dell'ordine sono autorizzate a sparare a chiunque si trovi a meno di due chilometri dalla frontiera. Le navi al porto di Nampho, poi, rimangono ancorate circa due mesi, mentre la serie è uscita il 17 novembreDiffusa da Radio Free Asia, la notizia sulla serie sudcoreana che sarebbe stata portata illegalmente a Pyongyang ha molte falle. Dall'inizio del 2020, il Paese ha bloccato il passaggio di merci e persone alle proprie frontiere, le forze dell'ordine sono autorizzate a sparare a chiunque si trovi a meno di due chilometri dalla frontiera. Le navi al porto di Nampho, poi, rimangono ancorate circa due mesi, mentre la serie è uscita il 17 novembre  PECHINO - No, Squid Game non è entrato illegalmente in Corea del Nord. E no, per l'uomo che avrebbe distribuito nel regno eremita le copie pirata della popolare serie tv sudcoreana non ci sarà nessuna condanna a morte. A smontare la notizia circolata oggi e pubblicata da Radio Free Asia è NK News, sito molto attento e attendibile riguardo alle questioni nordcoreane basato a Seul. "È logicamente e concettualmente impossibile" che una copia sia entrata nel Paese, dicono gli esperti interpellati. Che aggiungono: chi scrive il contrario forse vuole sfruttare la popolarità della serie per farsi un po' di pubblicità.   Radio Free Asia aveva riportato - citando soltanto fonti anonime - che uno studente sarebbe entrato in possesso di una chiavetta Usb contenente gli episodi della serie. Episodi piratati entrati dalla Cina agli inizi di novembre in Corea del Nord via nave. Dall'inizio del 2020, ricorda invece NK, Pyongyang ha bloccato il passaggio di merci e persone alle proprie frontiere, visto che il Paese è sigillato causa Covid. Ishimaro Jiro, fondatore di Asia Press Rimjingang, ricorda, poi, che la nuova legge entrata in vigore nell'ottobre dello scorso anno consente di sparare a chiunque si trovi a meno di due chilometri dalla frontiera. Contrariamente alle frontiere terrestri - chiuse - qualche sporadica nave attracca ancora nel Nord, è vero, specialmente al porto di Nampho. Ma le quarantene e i processi di disinfezione dovuti alla pandemia fanno sì che le merci, prima di sbarcare, ci mettono mesi.  Le analisi di NK e del Royal United Service Institute di Londra effettuate a luglio, hanno evidenziato come le navi al porto di Nampho rimangano ancorate circa due mesi, tra un'operazione anti-Covid e l'altra. Considerando che Squid Game è uscito su Netflix il 17 settembre, come avrebbe avuto il tempo una copia pirata di arrivare in territorio nordcoreano agli inizi di novembre ed essere poi distribuita segretamente?  "L'intero Paese vive in uno stringentissimo lockdown", ricorda Martyn Williams, ricercatore dello Stimson Center di Washington. "Come avrebbe fatto a circolare la serie tv in così poco tempo?". "Squid Game è uscito due mesi fa", continua Ishimaro. "E in quell'articolo c'è scritto che da quando le copie sarebbero entrate quelle persone sono state arrestate, processate e perfino condannate davanti al plotone di esecuzione. Nemmeno in un Paese come la Corea del Nord queste cose succedono in due mesi". 	la repubblica
21 DICEMBRE 2021	Serie tv, dall'Italia alla Corea tutte le novità per un Natale sulle piattaforme	https://www.repubblica.it/serietv/2021/12/21/news/serie_tv_natale-330988741/?ref=search	 Un Natale di serie tv. La settimana che porta al 25 dicembre è ricca di nuove uscite sulle varie piattaforme disponibili in Italia. I nuovi arrivi si sono affacciati già da ieri, con il debutto di A casa tutti bene sul canale Serie del bouquet di Sky, una produzione italiana firmata da Gabriele Muccino con un cast stellare (Francesco Scianna, Laura Morante, Valerio Aprea e Emma Marrone tra gli altri) che si ispira al suo film omonimo, un grande successo del 2018, e con la quale il regista torna dietro la macchina da presa dopo Gli anni più belli.  Mercoledì 22 debutta invece su Netflix la seconda stagione di Emily in Paris, le vicende della ventenne Emily, ambiziosa responsabile marketing di Chicago che decide di cogliere l'occasione di una vita e trasferirsi a Parigi.  Sempre mercoledì 22 ma su Disney+ ecco The Wonder Years, reboot della serie omonima anni 80 (conosciuta in Italia come Blue Jeans): l'ambientazione resta la stessa, ovvero gli anni 60, ma la storia viene riletta in chiave afroamericana, con al centro una famiglia di classe media che vive a Montgomery in Alabama.  Arriviamo alla vigilia di Natale, il 24, per tornare su Netflix dove debutta una nuova produzione sudcoreana, The Silent Sea, scritta e diretta da Choi Hang-Yong, al suo esordio come regista. Il nuovo k-drama racconta la storia di una squadra d'èlite inviata in missione speciale in una base di ricerca lunare ormai abbandonata.  La settimana si chiude domenica 26 su Sky Atlantic con Two Weeks to Live: dopo avere archiviato Game of Thrones e rifiutato l'ipotesi di uno spinoff su Arya Stark, Maisie Williams interpreta Kim Noakes, una giovane stramba e disadattata che da bambina ha perso il padre in circostanze misteriose. A seguito della morte del genitore, la madre di Kim l'ha portata a vivere in un'area di campagna remota dove ha condotto un'esistenza rurale di reclusione e bizzarre tecniche di sopravvivenza. Adesso che è cresciuta, si affaccia al mondo reale per la prima volta per intraprendere una missione segreta: rendere onore alla memoria di suo padre.	la repubblica
08 ottobre 2021	Squid Game mania la serie distopica manda in tilt la Corea	https://ricerca.repubblica.it/repubblica/archivio/repubblica/2021/10/08/squid-game-mania-la-serie-distopica-manda-in-tilt-la-corea38.html?ref=search	Un successo planetario: è il titolo più visto su Netflix  di Ernesto Assante Un titolo sta conquistando in questi giorni il primato di serie più vista di sempre su Netflix: è Squid Game , una serie distopica sudcoreana disponibile sulla piattaforma in lingua originale con sottotitoli italiani, dalla trama semplice: 456 persone ai margini della società partecipano a un gioco che intrattiene alcuni ricchi annoiati che scommettono sui concorrenti. Devono superare sei prove da bambini (un due tre stella, o il gioco del calamaro, appunto). Chi vince sopravvive, chi perde viene ucciso subito. L'ultimo a restare in campo conquista un premio in won che equivale a circa 40 milioni di dollari.  Sembra un videogame, chi gioca a Battle Royale o Call of Duty lo sa. Assomiglia ai manga, il "look and feel" è quello. È anche Il racconto dell'ancella o Dieci piccoli indiani ma più coinvolgente perché mescola i punti di partenza e li evolve — con qualche concessione nostalgica per il pubblico adulto, come una recitazione ben nota a chi frequentava i film di kung fu — e una grafica elegante, contemporanea. Lotta di classe e campi di concentramento, follia e onore, riscatto, tradimento si intrecciano nelle storie dei singoli e della collettività con colpi di scena e azione in un racconto, diretto da Hwang Dong-hyuk, che ha la potenza del Trono di spade in un ambiente ristretto e esplosivo. Il successo è tale da animare anche una battaglia legata alla rete. Dal 17 settembre, giorno di rilascio di Squid in Corea, SK Broadband (la società che gestisce la rete internet del paese asiatico) minaccia di fare causa a Netflix perché il massiccio utilizzo di dati da parte degli utenti della piattaforma genera un costo di gestione altissimo per la società di Seoul. Secondo Sk, questi costi dovrebbero essere sostenuti in maniera significativa proprio da Netflix.  Che la Corea del Sud abbia molto da offrire s'era capito (dopo Kim Ki-duk e Park Chan-wook) con Parasite di Bong Joon-ho che, proprio come Squid, usa la violenza per affrontare il tema delle diseguaglianze sociali. Ma la serie supera i limiti dei generi, è un "survival game" che ricorda Hunger Games o Il signore delle mosche ma allo stesso tempo è completamente nuovo. E mette in luce che nel nuovo mondo digitale, in cui l'impero culturale angloamericano ha perso terreno pur restando dominante, quelle che fino a poco fa erano periferie culturali producono oggi fenomeni che rapidamente diventano planetari.  Squid è il frutto di una cultura diversa, per la quale poco importa il paese di origine: contano la forma e il contenuto in cui — quale che sia la lingua — ognuno può riconoscere la propria cultura. I giovani nati negli anni Duemila conoscono più i videogiochi che i libri, più le serie che i film al cinema, più la musica digitale che quella da scaricare o comprare. Sono figli di una cultura globale e orizzontale che non cancella le differenze ma per la quale tutto è fruibile "qui e ora" in qualsiasi parte del mondo. Anche il fatto che la serie sia in coreano con i sottotitoli ci racconta un cambiamento epocale. In Italia film e serie sono doppiati, sia per la non capillare conoscenza dell'inglese sia perché seguire i sottotitoli sposta l'attenzione distogliendo dalle immagini. È facile dire che sia seguita principalmente dal pubblico più giovane che ha familiarità con quell'immaginario e con film e serie sottotitolate. È un prodotto "generazionale", dunque, e il gap tra chi guarda e ascolta cinema, serie e musica sulle piattaforme e chi segue ancora la tv e la produzione generalista e tradizionale oggi non potrebbe essere più ampio.  ©RIPRODUZIONE RISERVATA  Gara di sopravvivenza Sopra e in basso la serie Squid Game	la repubblica
07 OTTOBRE 2021	L’attrice di Squid Game HoYeon Jung è la nuova testimonial Louis Vuitton	https://www.repubblica.it/moda-e-beauty/2021/10/07/news/squid_game_hoyeon_jung_testimonial_louis_vuitton_modella_attrice_sudcoreana-342215247/?ref=search	L’attrice e modella sudcoreana HoYeon Jung è la nuova global ambassador Louis Vuitton. Se il suo volto vi è familiare ma non riuscite a collocarlo, è perché al posto dell’elegante mantella bianca con cui posa per la maison dovete immaginarla con una tuta verde macchiata di sangue, i capelli a caschetto arruffati, lo sguardo più accigliato che mai. HoYeon Jung è infatti l’attrice di Squid Game, l’acclamatissima serie Netflix (scritta e diretta da Hwang Dong-hyuk), nella quale interpreta la protagonista femminile, la giocatrice numero 067.  La nuova testimonial Louis Vuitton è stata annunciata via social con commento di Nicolas Ghesquière: “Mi sono innamorato istantaneamente del talento e della fantastica personalità di HoYeon, e non vedo l’ora di iniziare questo nuovo capitolo del viaggio che abbiamo intrapreso”. HoYeon Jung non è nuova al mondo della moda: 27enne, vincitrice del premio ‘Asian Star Award’ agli Asian Model Awards del 2019, ha già una carriera attiva sulle passerelle internazionali, avendo sfilato e posato per Chanel, Tory Burch, Giambattista Valli, Miu Miu, Fendi, Schiaparelli, la stessa Louis Vuitton, e molti altri brand internazionali.  Anche se può suonare bizzarro, c’è un altro punto di contatto tra la serie televisiva di cui HoYeon Jung è protagonista e il mondo della moda: gli indizi puntano tutti verso un Halloween a tema Squid Game. Come era stato per La Casa di Carta, secondo la piattaforma globale di shopping Lyst le ricerche di tute retro sono aumentate del 97% nei giorni successivi alla messa in onda della serie. Impennata di ricerche anche per le calzature slip-on bianche (Vans il marchio più gettonato), che registrano un incremento del 145%, e per le t-shirt bianche numerate, che segnano un +35%. In generale, aumentano le ricerche di capi verde acqua (+130%) e di tute da lavoro rosse/rosa (+62%). 	la repubblica
14 OTTOBRE 2021	L’estetica del calamaro	https://www.repubblica.it/rubriche/la-prima-cosa-bella/2021/10/14/news/l_estetica_del_calamaro-322135085/?ref=search	 La prima cosa bella di giovedì 14 ottobre 2021 è l’estetica del calamaro, ovvero la vera, buona ragione per guardare Squid Game, la serie su Netflix di cui tutti parlano. Proprio perché tutti ne parlano (ah, la scoperta della creatività sudcoreana!) ero diffidente. Ho cominciato e annotavo i riferimenti: Hunger Games, Dreamcatcher, ovviamente Parasite e tutto quel fantasy horror con i colori delle gomme da masticare. Va bene: alterniamo il momento di azione con la riflessione sociale, una puntata ciascuno, ma perché continuiamo a guardare? Non è certo una questione morale. L’etica televisiva o cinematografica non esce dal video, sta nel fare bene le cose che accadono lì dentro. E allora c’è questa scena in cui il master del gioco (Frontman) siede davanti a un maxischermo con un bicchiere di whisky, guarda tutti quegli ometti colorati su fondo chiaro che sembrano una fotografia di Massimo Vitali, toglie l’audio e inserisce la musica jazz suonata da un carillon di figurine di legno con sembianze umane. Dieci secondi di perfezione stilistica. Poi mi sono accorto che anche io ero seduto con un bicchiere in mano a guardare, ho tolto l’audio, messo il jazz e pensato, come spesso mi accade, a chi sta oltre la nostra scatola cinese, a guardare il nostro gioco e farsi guardare da chi guarda il suo.  	la repubblica
30 NOVEMBRE 2021	Squid game' ora parla italiano. Ma il popolo dei social è diviso	https://www.repubblica.it/serietv/netflix/2021/11/30/news/squid_game_ora_parla_italiano-328415241/?ref=search	 Notizia ghiotta per i fan italiani di Squid Game: la serie sudcoreana è stata doppiata anche nella nostra lingua. A partire da oggi, 30 novembre, sulle opzioni audio del titolo Netflix sarà disponibile anche questa possibilità. A dare l'annuncio è stata la stessa piattaforma di streaming con un divertente post sulle sue pagine social.  Netflix Italia ha, infatti, pubblicato una scritta in coreano che, se tradotta, dice così: "Sappiamo che utilizzerai Google Translate. Vi informiamo che il doppiaggio italiano di Squid Game sarà disponibile dal 30 novembre".   Fino ad oggi, infatti, la serie era disponibile solo con i sottotitoli in italiano. Ma la novità, non viene salutata con lo stesso entusiasmo da tutti gli utenti social. Se da una parte c'è chi dice: "Io se voglio leggere apro un libro, se guardo una serie tv voglio potermela godere come si deve", dall'altra ci sono i 'duri e puri' che rispondono: "Non ci interessa perché noi doppiata non la vogliamo". Ma intanto, la serie che ha conquistato il mondo con i suoi giochini da bambini riprodotti in versione 'pulp', continua a macinare successi.   Con i suoi 111 milioni di utenti raggiunti (ma era il dato dello scorso ottobre), il survival game è diventanto la serie Netflix più vista di sempre e ha battuto anche la regina del piccolo schermo, Shonda Rhimes, che con Bridgerton che si è fermata 'appena' a 82 milioni. E ora ci si interroga su quando uscirà la seconda stagione.  Una ventina di giorni fa Hwang Dong-hyuk, creatore, sceneggiatore e regista coreano della serie, in un'intervista 'catturata' sul red carpet di un evento a Los Angeles dedicato alla serie televisive, si era lasciato andare davanti alle telecamere. "C’è stata molta pressione, così tanta richiesta e così tanto amore per una seconda stagione di Squid game che mi sono quasi sentito come se non avessi altra scelta!", aveva detto visibilmente contento, ma forse anche stressato. "Ci sarà assolutamente una seconda stagione. È già tutta nella mia testa", aveva spiegato lo showrunner puntandosi l'indice alla tempia, "e attualmente mi trovo nella fase del processo creativo. Ma mi sento anche di affermare che è ancora troppo presto per dire quando si concretizzera e come. Per cui, vi faccio una promessa: Gi-hun (il protagonista dello show ndr) tornerà e farà qualcosa per il mondo".	la repubblica
18 ottobre 2021	Cosa c'è di sbagliato nel fenomeno Squid Game	https://ricerca.repubblica.it/repubblica/archivio/repubblica/2021/10/18/cosa-ce-di-sbagliato-nel-fenomeno-squid-gameAffari_e_Finanza34.html?ref=search	I l lancio è stato da record, con 111 milioni di spettatori raggiunti. E così il nuovo tormentone ai tempi di Netflix, la serie sudcoreana Squid Game, ha una viralità certificata senza precedenti. Se non l'avete ancora vista guardatela, cercando di superare i primi episodi per abituarsi a quella recitazione sopra le righe tipica di certe produzioni asiatiche che qui in genere non arrivavano. La cosa che più colpisce è il fatto che ha la stessa matrice di altri fenomeni basati grosso modo sulla medesima storia: un gruppo di persone, più o meno disperate o disparate, costrette a sopravvivere in un ambiente creato artificialmente per il divertimento di altrui. Il primo è stato il romanzo Battle Royale dello scrittore giapponese Koushun Takami uscito nel 1999 e diventato film (di culto, non c'erano ancora i social né lo streaming) nel 2000. The Hunger Games di Suzanne Collins viene dato alle stampe otto anni dopo e trasformato in saga cinematografica a partire dal 2012.  È sostanzialmente una versione fantascientifica del libro di Takami. Sempre a questo romanzo si ispira l'irlandese Brendan Greene per il suo videogame PlayerUnknown's Battlegrounds ( Pubg) che fiorisce a partire dal 2017 proprio in Corea del Sud, dove è stato sviluppato dalla Bluehole Studio, fino a trasformarsi in un fenomeno planetario. Pubg viene emulato, in tempi sorprendentemente veloci, da Fortnite della statunitense Epic Games. Un altro tormentone virale che mette in scena sempre la stessa dinamica, tanto che nel frattempo "Battle Royale" è diventato un vero e proprio genere nei videogame contagiando tutto come un virus.  Insomma, in venti anni circa abbiamo visto quattro fenomeni globali con il medesimo dna. Viene da chiedersi a questo punto chi sarà il prossimo a raccontare ancora una volta questa narrazione che ormai è un sempre verde quasi quanto gli zombie. Viene anche da domandarsi come mai ci piace tanto ascoltarla come se ogni volta fosse la prima. L'era del digitale passerà alla storia, fra le altre cose, per l'ossessiva ripetitività e Squid Game è uno dei suoi simboli. Nel bene ma forse soprattutto nel male.  ©RIPRODUZIONE RISERVATA	la repubblica
16 ottobre 2021	no titolo	https://ricerca.repubblica.it/repubblica/archivio/repubblica/2021/10/16/rivoluzionesquid-gameRobinson38.html?ref=search	di Carlo Pizzati  più buono, quello che aiuta l'anziano, che vuole salvare l'amico d'infanzia oppure la giovane madre single scappata dalla Corea del nord. Il bene vince, ma a carissimo prezzo in un contesto terrificante che assomiglia fin troppo alla realtà.  «Per il pubblico contemporaneo, la crescente spaccatura tra ricchi e poveri si è rivelata molto puntuale. Squid Game è una storia che racconta più l'homo economicus che non l'homo sapiens», spiega Sung-ae Lee, docente di cinema coreano alla Macquarie University. «Questi personaggi pensano solo ai soldi. E noi viviamo in un'era in cui la gente segue l'ideologia neoliberale senza esserne consapevole, per questo il pubblico di tutto il mondo si riconosce in questa storia». Secondo il professor Hye-Kyng Lee del King's College di Londra: «I produttori di cultura coreani hanno una mentalità globale. I loro personaggi non hanno un futuro e faticano a sopravvivere. Propongono una critica delle condizioni socio-economiche di una società in cui molte persone oggi possono riconoscersi ».  Ecco spiegato il perché del subitaneo successo planetario del racconto di questa battaglia tra egoismo e altruismo sotto forma di giochi da cortile per bambini in versione sadica. Ma perché proprio in Corea del sud si forma questa visione pessimistica e universale di una realtà di diseguaglianze potenti e violenze orribili? La storia documenta anni di cruenta colonizzazione giapponese seguita dalla lunga guerra coreana, poi quarant'anni di dittatura, e infine la mazzata di una crisi finanziaria: una serie di eventi che lasciano cicatrici profonde, scavando differenze socio- economiche capaci di dilaniare la rete sociale, complice la mancanza di una seria regolamentazione della struttura finanziaria che ha aumentato il precariato. Suona familiare? Per questo la Corea del sud si presenta, oggi, come un modello adatto a interpretare il resto del mondo, proprio per l'acuirsi delle diseguaglianze che spiega il successo delle sue storie presso il pubblico globale.  E qui c'è da registrare anche un cambiamento importante nel racconto culturale. Mentre prima erano le scelte del pubblico americano a influenzare il resto del mondo, oggi su una piattaforma internazionale come Netflix ha sempre più peso il pubblico asiatico e globale. Quindi un racconto cinematografico da record, seppur in formato seriale, oggi deve parlare anche a questo pubblico, mentre l'audience occidentale non fa più fatica, dopo anni di Gangam Style la hit del rapper Psy, e della popolarità del K-pop e delle serie tv coreane, a riconoscersi in una narrazione con protagonisti asiatici.  Un tempo il grande cinema veniva in aiuto per interpretare i cambiamenti storici e sociali. Oggi lo fanno molto meglio le serie tv, incentrate più sui personaggi che non sugli aspetti artistici del mezzo audiovisivo, e che le fanno somigliare più ai romanzi che al cinema. Ecco spiegato il successo planetario di Squid Game: racconto di personaggi disperati, indebitati, intrappolati in un sistema in crisi, pronti ad ammazzarsi gli uni con gli altri in questo game show crudele che sembrerebbe essere la vita. Ma, poi, a vincere davvero, è solo chi resta umano. Per una sorta di divina provvidenza, questo ci dice in verità Squid Game regalando una speranza, sarà solo chi è buono a vincere davvero. E forse, nella prevedibile seconda serie, sarà proprio chi resta umano a far saltare in aria questo sistema disumanizzante.  © RIPRODUZIONE RISERVATA  j Le immagini Due fotogrammi della serie tv sudcoreana Squid Game. La serie è in onda su Netflix, al primo posto per gradimento in novanta Paesi  netflix	la repubblica
16 ottobre 2021	Attenzione questo articolo contiene SPOILER	https://ricerca.repubblica.it/repubblica/archivio/repubblica/2021/10/16/attenzione-questo-articolo-contiene-spoilerRobinson38.html?ref=search	La musica K-pop e la serie tv K-drama sudcoreane si stanno imponendo nel mondo da più di dieci anni. Dopo l'Oscar vinto dal film Parasite, ecco che la serie tv sudcoreana splatter Squid Game sta per conquistare il primato mondiale come la serie più vista nella storia della Netflix, proprio grazie al suo fascino globale. Intanto, l'Oxford English Dictionary, bastione della lingua più parlata al mondo, include 26 parole coreane nella nuova edizione.  Come mai la Corea interpreta in maniera più universale delle altre nazioni lo spirito del nostro tempo, producendo arte e cultura che influenzano il resto del mondo? La risposta a questa domanda può far capire molte cose sulla contemporaneità. Prendiamo Squid Game, girato dopo dieci anni di rifiuti dai produttori, prima d'esplodere senza neanche il bisogno di lanci pubblicitari. Questo survival thriller è al n.1 come serie più vista in 90 Paesi, ha fatto impennare del 5,2% le azioni di Netflix e se continua a crescere in visualizzazioni al ritmo attuale, a breve sarà la serie tv originale di maggior successo nella storia della piattaforma streaming. Narra la storia di 456 diseredati raccolti tra i quartieri poveri della Corea e intruppati in un'isola segreta dove devono sfidarsi in un gioco iper-competitivo che renderà milionario il vincitore. Ciò che questo branco di indebitati fino al collo non sanno è che verranno uccisi quasi tutti nella gara, ammazzati dalle regole del gioco stesso oppure gli uni con gli altri. Quindi, una volta dimezzati da un primo gioco crudele, votano per uscire dal game show. Ma gran parte dei partecipanti, una volta reintegrati nelle loro quotidianità senza speranze, decidono di tornare sull'isola per affrontare altre prove disumanizzanti. Già qui il primo messaggio è che la vita di tante persone in difficoltà economica costringe a scelte di auto-immolazione, come accade a tanti che rischiano di morire sul lavoro.  Il gioco viene finanziato da anonimi super- miliardari. Un cinese, un americano, un russo, un inglese e un francese. Sono quelli dell'1%, i "one-per-centers" la cui etica è essenzialmente egoista. Ciò fa credere loro che tutti gli esseri umani siano altrettanto spietati e che sia quindi ammissibile questo comportamento. Gli stessi carcerieri, nascosti sotto cappucci rossi e dietro maschere anonime recanti solo un simbolo per indicare la gerarchia, sono poveracci indebitati che organizzano un traffico clandestino di organi vitali estratti dalle vittime morenti, con la complicità di un chirurgo pescato tra i giocatori. In una scena rivelatrice, uno dei carcerieri si toglie la maschera e dice al medico «siamo tutti uguali, siamo tutti nella stessa situazione »: questi poveri resi brutali dalla società, come nei migliori film di Luis Buñuel, sono solo pedine per i super-miliardari che nascondono la loro identità dietro maschere animalesche ricoperte da un mosaico d'oro, mentre spiano il massacro per il proprio criminale godimento. Naturalmente, SPOILER, vincerà il giocatore	la repubblica
08 NOVEMBRE 2021	Non è colpa di Squid Game. Come proteggere i bambini dai pericoli della Rete	https://www.repubblica.it/dossier/economia/rivoluzione-telco/2021/11/08/news/minori_protezione_strumenti_digitali-325052216/?ref=search	Secondo i dati dell'indagine EU Kids online 2020 è a dieci anni che i bambini finiscono col possedere per la prima volta uno smartphone tutto per loro. Ma la realtà è che utilizzano dispositivi e strumenti di ogni genere, dei genitori, di amici e amiche o di sorelle e fratelli, fin dai primi anni d'età, e appunto non sempre sotto la (spesso svogliata) sorveglianza degli adulti. Attraverso quegli strumenti si immergono nelle mode del momento - basti pensare alla sanguinosa e surreale serie tv sudcoreana "Squid Game" e all'ingiustificato allarme emulazione, che ritorna puntualmente quando i problemi sono invece altri - e iniziano a costruire la propria identità in un continuo gioco di sovrapposizione, fra realtà fisica e digitale.  Un sondaggio condotto da Kaspersky in collaborazione con Educazione Digitale, una piattaforma didattica per gli insegnanti, su 1.833 bimbi tra i 5 e i 10 anni spiega che solo il 25% degli intervistati mette da parte il dispositivo quando è in compagnia, per giocare con gli amici senza distrazioni. Basta osservarli, ad esempio, quando sono in gruppo: smartphone e altri dispositivi sono la porta d'accesso alla comunità locale e alle passioni globali, agli equilibri di comunità e alle tendenze planetarie.  Competenza non vuol dire sicurezza Competenza tecnologica non significa però sicurezza. Sempre dall'indagine si scopre ad esempio che i bambini spesso non hanno una piena consapevolezza delle possibili conseguenze delle azioni commesse online e dei rischi che ne derivano. Un esempio banale? Il 40% ha affermato che risponderebbero tranquillamente alle domande personali del tipo "dove abiti", "dove vai a scuola" o "che lavoro fanno i tuoi genitori", rendendosi di fatto facilmente individuabile nella vita quotidiana. Numeri significativi, se si considera che il 97% degli adolescenti di 15-17 anni usa ogni giorno lo smartphone, così come il 51% dei bambini di 9-10 anni.  Non a caso, nel corso del tempo è cresciuto in modo significativo il numero di bambini e ragazzi tra i 9 e i 17 anni che hanno vissuto in rete e sui social network esperienze che li hanno turbati o fatti sentire a disagio: si è saliti dal 6% del 2013 al 13% del 2017 secondo Eu Kids online, con numeri da vedere evidentemente al rialzo nell'ultimo quinquennio. Parliamo di contenuti del tutto fuori target, razzisti, divisivi e ricchi di contenuti d'odio, pornografia, sexting che spesso sfocia nelle cosiddette "sex extortion", e l'onnipresente bullismo, che colpisce soprattutto le ragazze e i più piccoli.  I genitori devono "sporcarsi le mani" Se da una parte più tempo si trascorre online più si rischia, dall'altra è altrettanto vero che anche le competenze (non solo tecnologiche ma di contesto e appropriatezza, di prudenza e saggezza, tutte categorie immateriali che qualcuno deve insegnare con l'esempio e con la guida) aumentano. Capacità critiche che consentano di distinguere fonti e notizie vere da quelle false, abilità nel proteggere appropriatamente i contenuti personali e impostare sistemi di verifica dell'identità sicuri (ad esempio sistemi a due fattori), gestione senza ansie e stress di eventuali crisi e attacchi online: sono capacità che, appunto, maturano nel tempo. E sulle quali educatori e genitori dovrebbero insistere fin dall'inizio, "sporcandosi le mani" con i figli o i bambini che sono sotto la loro responsabilità.  Come? Non solo affiancandoli durante le sessioni online, per esempio quando esordiscono su piattaforme che non conoscono, ma anche studiandole e approfondendole per proprio conto. TikTok, YouTube, Instagram, Twitch, Snapchat e molte altre cambiano infatti di mese in mese, accolgono nuove funzionalità e arricchiscono ciò che si può fare: chi non si colleghi per tre mesi potrebbe per esempio non sapersi più orientare. Per questo è necessario trascorrerci del tempo da soli per cercare di capire, prima che accadano, quali sono i punti deboli e i rischi in cui un ragazzo o una ragazza potranno incappare. Ma farsi anche spiegare dal proprio figlio le novità, tentando di rafforzare un patto di fiducia.  Studiare gli strumenti delle piattaforme Non solo: accompagnare il proprio figlio online significa anche acquisire ulteriori competenze utili. Spesso, infatti, si punta il dito sulle piattaforme che tuttavia ormai da tempo, e in particolare nel corso dell'ultimo anno grazie alle indagini del Garante della privacy italiano, offrono numerosi strumenti per controllare la presenza online dei più piccoli, stabilire i tempi di utilizzo, approvare le applicazioni che intendono scaricare, impostare filtri sempre più granulari su quali contenuti visualizzare (ad esempio su YouTube o TikTok), vietare all'account di comunicare con estranei o adulti attraverso la messaggistica interna delle applicazioni (accade per esempio su TikTok), impostare account privati di default fino a una certa età. D'altronde in Italia la soglia minima per poter accedere a questi servizi è stata stabilita in 14 anni recependo, qualche anno fa, il Regolamento generale europeo sulla protezione dei dati personali. Ma sappiamo bene, e appunto le richieste del garante lo hanno messo in evidenza, che i social network sono pieni di bambini. E che nessuno li protegge.  Dalle infinite funzioni dell'universo Family Link di Google, per orchestrare al meglio tutte le piattaforme di Big G, fino al Safety Center di TikTok, ricco di consigli e indicazioni per approfondire i controlli dedicati alla sicurezza e alla privacy - dalla modalità con restrizioni al collegamento familiare - gli strumenti sono appunto moltissimi. Vanno approfonditi, bisogna spendere tempo nella loro calibrazione, bisogna soprattutto stringere un accordo con i propri figli verso un percorso di progressiva emancipazione dal controllo che terminerà in una libertà consapevole sempre più ampia.  Genitori ed educatori devono portare competenze relazionali, certo, ma non possono presentarsi sguarniti all'appuntamento. Servono anche delle conoscenze tecniche: ormai non implementarle è solo questione di scelta, visti i percorsi, i contenuti e appunto i tool messi a disposizione degli adulti per capire e intervenire per tempo sugli effetti collaterali degli ambienti digitali da una parte e dall'abuso del dispositivo dall'altra.  NeoConnessi, il progetto di WindTre Anche WindTre ha progettato un percorso di questo genere: si chiama NeoConnessi ed è una piattaforma pensata per accompagnare scuole e famiglie nel momento delicato in cui i bambini si trovano per la prima volta a possedere uno smartphone o un tablet e a navigare in autonomia. Tante le risorse a disposizione: un kit didattico per le scuole, un corso di formazione per i docenti, un magazine e un gruppo Facebook per i genitori ricco di articoli, approfondimenti, indicazioni tecniche di prevenzione e sicurezza, modelli di comportamento che tengono conto della relazione tra controllo e fiducia, iniziative online e offline. E il nuovo NeoConnessi Senior dedicato ai nonni, per spiegare in modo semplice e accessibile a tutti come imparare a utilizzare lo smartphone, la rete e le tecnologie digitali in sicurezza. Insomma, gli strumenti per aiutare e accompagnare i ragazzi in un'esperienza sicura sono sempre più numerosi: basta volerli usare.	la repubblica
07 OTTOBRE 2021	Squid Game', il futuro delle serie tv parla coreano	https://www.repubblica.it/serietv/netflix/2021/10/07/news/squid_game_serie_coreana-321196856/?ref=search	Un titolo sta conquistando in questi giorni il primato di serie più vista di sempre su Netflix: è Squid Game, una serie distopica sudcoreana disponibile sulla piattaforma in lingua originale con sottotitoli italiani, dalla trama semplice: 456 persone ai margini della società partecipano a un gioco che intrattiene alcuni ricchi annoiati che scommettono sui concorrenti. Devono superare sei prove da bambini (un due tre stella, o il gioco del calamaro, appunto). Chi vince sopravvive, chi perde viene ucciso subito. L'ultimo a restare in campo conquista un premio in won che equivale a circa 40 milioni di dollari.  Sembra un videogame, chi gioca a Battle Royale o Call of Duty lo sa. Assomiglia ai manga, il "look and feel" è quello. È anche Il racconto dell'ancella o Dieci piccoli indiani ma più coinvolgente perché mescola i punti di partenza e li evolve - con qualche concessione nostalgica per il pubblico adulto, come una recitazione ben nota a chi frequentava i film di kung fu - e una grafica elegante, contemporanea. Lotta di classe e campi di concentramento, follia e onore, riscatto, solidarietà, tradimento si intrecciano nelle storie dei singoli e della collettività con colpi di scena e azione in un racconto, diretto da Hwang Dong-hyuk, che ha la potenza del Trono di spade in un ambiente ristretto e esplosivo. Il successo è tale da animare anche una battaglia legata alla rete. Dal 17 settembre, giorno di rilascio di Squid in Corea, SK Broadband (la società che gestisce la rete internet del paese asiatico) minaccia di fare causa a Netflix perché il massiccio utilizzo di dati da parte degli utenti della piattaforma genera un costo di gestione altissimo per la società di Seul. Secondo Sk, questi costi dovrebbero essere sostenuti in maniera significativa proprio da Netflix.  Che la Corea del Sud abbia molto da offrire s'era capito con Parasite di Bong Joon-ho e, prima ancora, con Kim Ki-duk e Park Chan-wook. Ma la serie supera i limiti dei generi, è un "survival game" che ricorda Hunger Games o Il signore delle mosche ma allo stesso tempo è completamente nuovo. Roba "orientale"? Solo in parte: nel nuovo mondo digitale l'impero culturale angloamericano ha perso terreno, resta dominante ma è un mondo in cui da quelle che fino a poco fa erano periferie culturali arrivano oggi fenomeni che rapidamente diventano planetari. Squid è il frutto di una cultura diversa, per la quale poco importa il Paese di origine: contano la forma e il contenuto in cui - quale che sia la lingua - ognuno può riconoscere la propria cultura. I giovani nati negli anni Duemila conoscono più i videogiochi che i libri, più le serie che i film al cinema, più la musica digitale che quella da scaricare o comprare. Sono figli di una cultura globale e orizzontale che non cancella le differenze ma per la quale tutto è fruibile "qui e ora" in qualsiasi parte del mondo. Anche il fatto che la serie sia in coreano con i sottotitoli ci racconta un cambiamento epocale. In Italia film e serie sono doppiati, sia per la non capillare conoscenza dell'inglese sia perché seguire i sottotitoli sposta l'attenzione distogliendo dalle immagini. È facile dire che sia seguita principalmente dal pubblico più giovane che ha familiarità con quell'immaginario e con film e serie sottotitolate. È un prodotto "generazionale", dunque, e il gap tra chi guarda e ascolta cinema, serie e musica sulle piattaforme e chi segue ancora la tv e la produzione generalista e tradizionale oggi non potrebbe essere più ampio.	la repubblica
20 OTTOBRE 2021	Le Borse di oggi, 20 ottobre 2021. I listini Ue chiudono in rialzo, brilla Milano. Fed: "Crescita frenata da problemi filiere"	https://www.repubblica.it/economia/2021/10/20/news/le_borse_di_oggi_20_ottobre_2021-323042827/?ref=search	MILANO - Le Borse europee chiudono in positivo dopo la partenza difficile, mentre Wall Street si muove in ordine sparso: nella serata italiana il Dow Jones sale dello 0,4% mentre il Nasdaq lima lo 0,1%.  Gli investitori attendono soprattutto che entri nel vivo la stagione delle triumestrali, che per il momento ha offerto solo qualche spunto. Ieri sera sono arrivati i conti di Netflix, che nel terzo trimestre ha registrato un utile di 1,45 miliardi di dollari, pari a 3,19 dollari ad azione, contro i 2,56 attesi. In netto miglioramento anche il dato sugli abbonati, in cui sembra farsi sentire l'effetto Squid Game, la serie sudcoreana distribuita dalla piattaforma che sta polverizzando qualsisasi record di visualizzaizone nel mondo. Nel penultimo quarto dell'anno gli abbonamenti netti sono cresciuti di 4,4 milioni a 213,6 contro i 3,84 milioni previsto dal consensus. Tra le trimestrali di peso, fari puntati sui nuovi numeri di Tesla. Sullo sfondo si muovono i colli di bottiglia delle filiere globali, che lo stesso Beige book della Fed sottolinea essere il principale problema per la crescita americana insieme alla mancanza di manodopera e alle incertezze legate al Covid.  Sulla base delle informazioni raccolte nei 12 distretti in cui opera la Banca centrale statunitense, il documento segnala che diversi distretti hanno evidenziato un "rallentamento del ritto di crescita a causa delle interruzioni della catena di approvvigionamento, per la carenza di manodopera e a causa dell'incertezza sulla variante Delta del COVID-19". La maggioranza dei Distretti ha indicato "un buon andamento dei consumi" anche se "le vendite di auto sono risultate in calo a causa dei bassi livelli di scorte e dell'aumento dei prezzi".  Le borse europee chiudono in ralzo: Milano segna la performance migliore con il Ftse Mib a +0,92%, Parigi sale dello 0,54% a 6.705 punti, Francoforte guadagna lo 0,02% a 15.518 punti, Londra avanza dello 0,06% a 7.222 punti. Su Piazza Affari si segnala l'Opa in arrivo su Falck Renewables.  In mattinata, in Asia i listini hanno chiuso prevalentemente al rialzo: Hong Kong ha guadagnato l'1,4%, Tokyo lo 0,14% mentre Shanghai ha perso lo 0,2%.  Sul mercato valutario l'euro/dollaro resta in area 1,124 mentre lo yen e' sceso sui minimi da 4 anni contro il biglietto verde. Lo spread tra Btp e Bud apre stabile questa mattina a 105 punti. Il rendimento del decennale italiano è allo 0,95%. Si segnala poi il nuovo record del Bitcoin, che arriva a 66mila dollari.  Tregua per i prezzi del petrolio, dopo i rialzi degli ultimi giorni. Il barile di greggio Wti con consegna a novembre passa di mano a 82,76 dollari con un calo dello 0,24% mentre il Brent con consegna a dicembre è scambiato a 84,79 dollari con una riduzione dello 0,34%.	la repubblica
15 OTTOBRE 2021	Netflix, rivoluzione Squid Game	https://www.repubblica.it/robinson/2021/10/15/news/netflix_rivoluzione_squid_game-322228436/?ref=search	La musica K-pop e la serie tv K-drama sudcoreane si stanno imponendo nel mondo da più di dieci anni. Dopo l'Oscar vinto dal film Parasite, ecco che la serie tv sudcoreana splatter Squid Game sta per conquistare il primato mondiale come la serie più vista nella storia della Netflix, proprio grazie al suo fascino globale. Intanto, l'Oxford English Dictionary, bastione della lingua più parlata al mondo, include 26 parole coreane nella nuova edizione.  Come mai la Corea interpreta in maniera più universale delle altre nazioni lo spirito del nostro tempo, producendo arte e cultura che influenzano il resto del mondo? La risposta a questa domanda può far capire molte cose sulla contemporaneità. Prendiamo Squid Game, girato dopo dieci anni di rifiuti dai produttori, prima d'esplodere senza neanche il bisogno di lanci pubblicitari. Questo survival thriller è al n.1 come serie più vista in 90 Paesi, ha fatto impennare del 5,2% le azioni di Netflix e se continua a crescere in visualizzazioni al ritmo attuale, a breve sarà la serie tv originale di maggior successo nella storia della piattaforma streaming.  Narra la storia di 456 diseredati raccolti tra i quartieri poveri della Corea e intruppati in un'isola segreta dove devono sfidarsi in un gioco iper-competitivo che renderà milionario il vincitore. Ciò che questo branco di indebitati fino al collo non sanno è che verranno uccisi quasi tutti nella gara, ammazzati dalle regole del gioco stesso oppure gli uni con gli altri. Quindi, una volta dimezzati da un primo gioco crudele, votano per uscire dal game show. Ma gran parte dei partecipanti, una volta reintegrati nelle loro quotidianità senza speranze, decidono di tornare sull'isola per affrontare altre prove disumanizzanti. Già qui il primo messaggio è che la vita di tante persone in difficoltà economica costringe a scelte di auto-immolazione, come accade a tanti che rischiano di morire sul lavoro.  Il gioco viene finanziato da anonimi super-miliardari. Un cinese, un americano, un russo, un inglese e un francese. Sono quelli dell'1%, i "one-per-centers" la cui etica è essenzialmente egoista. Ciò fa credere loro che tutti gli esseri umani siano altrettanto spietati e che sia quindi ammissibile questo comportamento. Gli stessi carcerieri, nascosti sotto cappucci rossi e dietro maschere anonime recanti solo un simbolo per indicare la gerarchia, sono poveracci indebitati che organizzano un traffico clandestino di organi vitali estratti dalle vittime morenti, con la complicità di un chirurgo pescato tra i giocatori. In una scena rivelatrice, uno dei carcerieri si toglie la maschera e dice al medico "siamo tutti uguali, siamo tutti nella stessa situazione": questi poveri resi brutali dalla società, come nei migliori film di Luis Buñuel, sono solo pedine per i super-miliardari che nascondono la loro identità dietro maschere animalesche ricoperte da un mosaico d'oro, mentre spiano il massacro per il proprio criminale godimento.  Naturalmente, SPOILER, vincerà il giocatore più buono, quello che aiuta l'anziano, che vuole salvare l'amico d'infanzia oppure la giovane madre single scappata dalla Corea del nord. Il bene vince, ma a carissimo prezzo in un contesto terrificante che assomiglia fin troppo alla realtà.  "Per il pubblico contemporaneo, la crescente spaccatura tra ricchi e poveri si è rivelata molto puntuale. Squid Game è una storia che racconta più l'homo economicus che non l'homo sapiens", spiega Sung-ae Lee, docente di cinema coreano alla Macquarie University. "Questi personaggi pensano solo ai soldi. E noi viviamo in un'era in cui la gente segue l'ideologia neoliberale senza esserne consapevole, per questo il pubblico di tutto il mondo si riconosce in questa storia". Secondo il professor Hye-Kyng Lee del King's College di Londra: "I produttori di cultura coreani hanno una mentalità globale. I loro personaggi non hanno un futuro e faticano a sopravvivere. Propongono una critica delle condizioni socio-economiche di una società in cui molte persone oggi possono riconoscersi".  Ecco spiegato il perché del subitaneo successo planetario del racconto di questa battaglia tra egoismo e altruismo sotto forma di giochi da cortile per bambini in versione sadica. Ma perché proprio in Corea del sud si forma questa visione pessimistica e universale di una realtà di diseguaglianze potenti e violenze orribili? La storia documenta anni di cruenta colonizzazione giapponese seguita dalla lunga guerra coreana, poi quarant'anni di dittatura, e infine la mazzata di una crisi finanziaria: una serie di eventi che lasciano cicatrici profonde, scavando differenze socio-economiche capaci di dilaniare la rete sociale, complice la mancanza di una seria regolamentazione della struttura finanziaria che ha aumentato il precariato. Suona familiare? Per questo la Corea del sud si presenta, oggi, come un modello adatto a interpretare il resto del mondo, proprio per l'acuirsi delle diseguaglianze che spiega il successo delle sue storie presso il pubblico globale.  E qui c'è da registrare anche un cambiamento importante nel racconto culturale. Mentre prima erano le scelte del pubblico americano a influenzare il resto del mondo, oggi su una piattaforma internazionale come Netflix ha sempre più peso il pubblico asiatico e globale. Quindi un racconto cinematografico da record, seppur in formato seriale, oggi deve parlare anche a questo pubblico, mentre l'audience occidentale non fa più fatica, dopo anni di Gangam Style la hit del rapper Psy, e della popolarità del K-pop e delle serie tv coreane, a riconoscersi in una narrazione con protagonisti asiatici.  Un tempo il grande cinema veniva in aiuto per interpretare i cambiamenti storici e sociali. Oggi lo fanno molto meglio le serie tv, incentrate più sui personaggi che non sugli aspetti artistici del mezzo audiovisivo, e che le fanno somigliare più ai romanzi che al cinema. Ecco spiegato il successo planetario di Squid Game: racconto di personaggi disperati, indebitati, intrappolati in un sistema in crisi, pronti ad ammazzarsi gli uni con gli altri in questo game show crudele che sembrerebbe essere la vita. Ma, poi, a vincere davvero, è solo chi resta umano. Per una sorta di divina provvidenza, questo ci dice in verità Squid Game regalando una speranza, sarà solo chi è buono a vincere davvero. E forse, nella prevedibile seconda serie, sarà proprio chi resta umano a far saltare in aria questo sistema disumanizzante.	la repubblica
22 marzo 2022	Pachinko', un affresco di 80 anni di storia tra Corea e Stati Uniti con il premio Oscar	https://video.repubblica.it/serietv/pachinko/411563/412490?ref=search	Ottant’anni di storia familiare attraverso Corea, Giappone, Stati Uniti. L’arco della vita di una bambina nata in un villaggio di pescatori vicino a Busan negli anni Dieci del Novecento, che diventa donna, si innamora di un uomo che le è proibito, emigra ad Osaka, cresce due figli, manda un nipote a far carriera negli Stati Uniti, tutto sullo sfondo dell’occupazione giapponese della Corea. Dal romanzo best seller dall’autrice coreana Min Jin Lee la serie tv trilingue 'Pachinko' (Appletv+), dal nome delle sale giochi gestite dalla comunità coreana immigrata in Giappone, è un racconto emozionante e complesso che parla di prepotenze e riscatto, di forza d’animo e di sacrificio e di cosa significa dover abbandonare il proprio paese per una vita migrante. Nel ruolo della bambina ormai nonna il premio Oscar Yuh-Jung Youn, già nonna in 'Minari'.	la repubblica
28 MARZO 2022	Pachinko', il salto di specie delle serie tv	https://www.repubblica.it/serietv/appletvplus/2022/03/28/news/pachinko-343187160/?ref=search	Se anche si fosse contrari a imponenti serie che arrivano da molto lontano e che intrecciano storie di famiglia e contrasti sociali, ci si può limitare alla sigla. E si finirà a volerla rivedere anche per gli altri sette episodi, sbalorditi. Gli attori protagonisti, in contesto coloratissimo, ballano ognuno per conto proprio Let’s live for today, dei Grass Roots. Che altro non è che Piangi con me dei Rokes, scritta da Shel Shapiro con testo di Mogol, tradotta poi dagli americani e destinata alle classifiche.  E sì, poi c’è anche la serie: che è Pachinko (su AppleTv+), ovvero come i coreani si presero quasi definitivamente il posto d’onore nella produzione mondiale d’alta gamma — dopo Parasite, certo, e anche dopo l’ultrapop Squid Game. Ma l’ambizione di Pachinko (che è un gioco d’azzardo di quelle parti) è di quelle rare, con budget che solo il gigante Apple ha deciso di sobbarcarsi: dai primi del Novecento fin quasi a fine secolo, la storia attraverso le generazioni di una famiglia coreana.  Si comincia — succedeva già allora — con un’invasione, quella della Corea da parte del Giappone, si finisce negli Stati Uniti del rampantismo economico degli anni 80, si parla in tre lingue, si salta tra le epoche ma senza provocare, caso raro, disorientamento. Merito anche della showrunner Soo Hugh, che ha messo mano al best seller La moglie coreana (Piemme) di Min Jin Lee e realizzato un lavoro di equilibrio miracoloso, che trasmette imponenza e suggestione massima ma si segue anche come una lineare storia di generazioni piena di snodi importanti. In fuga, in migrazione, con la figura centrale della protagonista Sunja, che in età avanzata è interpretata da Yuh-Jung Youn, Oscar per Minari. Conflitti, amori, sopraffazioni sociopolitiche e umane: da noi sono sempre più numerosi gli adepti del nuovo immaginario targato Estremo Oriente e lo maneggiano con facilità. Per gli altri, che guardano invece agli estri coreani — e dintorni — come cose esotiche che passano, Pachinko può rappresentare il salto di specie.	la repubblica
26 marzo 2022	Il riscatto di una vita migrante	https://ricerca.repubblica.it/repubblica/archivio/repubblica/2022/03/26/il-riscatto-di-una-vita-migranteRobinson41.html?ref=search	Ottant'anni di storia familiare attraverso Corea, Giappone, Stati Uniti. L'arco della vita di una bambina nata in un villaggio di pescatori vicino a Busan, Corea del Sud, negli anni Dieci del Novecento, che diventa donna, si innamora di un uomo che le è proibito, emigra a Osaka, cresce due figli, ha un nipote che cerca di far carriera negli Stati Uniti. Tutto sullo sfondo dell'occupazione giapponese della Corea. Dal romanzo best seller dall'autrice coreana Min Jin Lee la serie tv trilingue Pachinko (da ieri su Apple tv+), dal nome delle sale giochi gestite dalla comunità coreana emigrata in Giappone, è un racconto emozionante e complesso che parla di prepotenza e riscatto, forza d'animo e sacrificio. E di cosa significhi dover abbandonare il proprio Paese per una vita migrante. Quella bambina diventata nonna è interpretata dall'attrice Yuh-Jung Youn, premio Oscar (prima attrice sudocoreana a vincerlo) per la commedia familiare Minari che ha incarnato Sunja con generosità.  Cosa ha trovato in lei?  «Mi è piaciuta la sua determinazione a sopravvivere.  Sulla sceneggiatura ho letto "una donna anziana", ho 74 anni, mi sono detta "la posso interpretare, ho l'età perfetta". Leggendo la sceneggiatura e poi il romanzo, ho trovato subito una connessione con Sunja. Dopo tanti anni di professione i ruoli sono ruoli, ogni personaggio vale lo stesso, ma devo ammettere che in qualche modo questo mi ha toccato in modo più profondo con il suo viaggio di forza e onestà».  Le ha suscitato dei ricordi?  «Sì, perché anche se la storia inizia molto prima della mia nascita in qualche modo l'ho conosciuta attraverso i racconti di mia madre.  Che è nata nel 1924 e mi ha parlato molto di quell'epoca. Mi sono preparata sull'occupazione giapponese, il periodo in cui "abbiamo perso il nostro Paese", in Corea si dice così. Leggendo il romanzo i racconti di mia mamma sono tornati in vita: non poteva parlare coreano in pubblico, la obbligavano a usare solo la lingua giapponese, a scuola nessuno insegnava più a scrivere in coreano e si provava vergogna a farlo. Sunja mi ha fatto pensare molto a mia madre e alla mia famiglia, la sua storia mi è preziosa. Mi sono chiesta cosa avrei fatto nei suoi panni. Non so se avrei avuto il suo coraggio».  "Pachinko" parla di pregiudizi, lei se ne è mai sentita vittima?  «Sempre quando vado oltre oceano. Ma li abbiamo tutti: proviamo pregiudizi nei confronti degli altri. Se penso alla mia gioventù in Corea c'erano tanti immigrati dalla Cina e venivano dati loro nomi orribili. Quando appartieni a una minoranza finisci per essere vittima di questo tipo di pregiudizi. Anche se hai una buona natura puoi cadere, se non sei razzista alle volte il mondo ti rende tale».  In "Pachinko" come in "Minari" il cibo ha un valore grande.  «Condividere i pasti è molto importante nella cultura coreana, c'è un'espressione che vuol dire "il potere del riso" perché se si condivide un pasto, si siede intorno alla stessa tavola, per noi si diventa famiglia. Il cibo è importante nella nostra cultura forse perché eravamo un popolo molto povero».  Lo scorso anno ha vinto l'Oscar come miglior attrice non protagonista, premiata da Brad Pitt.  «È stato stressante. Pensavo: il primo Oscar coreano l'ha vinto Bong Joon-ho, sono a posto. Ma non pensavo alla categoria degli attori.  Quando ho avuto la nomination tutti si congratulavano, dentro di me come un atleta olimpico mi dicevo: "Devo vincere, devo vincere". Ho sentito forte la pressione, mentre giravamo Minari non avevamo pensato ai premi, la nostra preoccupazione era finire il film in tempo».  Da "Parasite" a "Squid Game" gli ultimi anni sono stati incredibili per l'industria coreana.  «Abbiamo avuto sempre buoni film e buone serie ma ci sono state nella storia varie ondate: quella del cinema italiano — ricordo quando si parlava solo di Bertolucci — , quella del cinema francese... Ora forse è il momento dei coreani. Non sono un critico o un esperto, non so dire perché improvvisamente il mondo stia rivolgendo la sua attenzione a noi. Siamo sempre stati lì».  © RIPRODUZIONE RISERVATA f  g  Apple Tv+  k Attrice da Oscar Yuh-Jung Youn (74 anni) è stata la prima attrice della Corea del Sud a vincere nel 2021 un Oscar come miglior attrice non protagonista per il film Minari	la repubblica
28 MARZO 2022	Pachinko', il riscatto di una vita migrante. Yuh-Jung Youn: "Pregiudizi? Il mondo te li insegna"	https://www.repubblica.it/serietv/appletvplus/2022/03/28/news/pachinko-343192783/?ref=search	Ottant’anni di storia familiare attraverso Corea, Giappone, Stati Uniti. L’arco della vita di una bambina nata in un villaggio di pescatori vicino a Busan negli anni Dieci del Novecento, che diventa donna, si innamora di un uomo che le è proibito, emigra ad Osaka, cresce due figli, manda un nipote a far carriera negli Stati Uniti, tutto sullo sfondo dell’occupazione giapponese della Corea. Dal romanzo best seller dall’autrice coreana Min Jin Lee la serie tv trilingue Pachinko (da ieri su Apple tv+), dal nome delle sale giochi gestite dalla comunità coreana immigrata in Giappone, è un racconto emozionante e complesso che parla di prepotenze e riscatto, di forza d’animo e di sacrificio e di cosa significa dover abbandonare il proprio paese per una vita migrante. Quella bambina diventata nonna è interpretata in età dall’attrice Yuh-Jung Youn, premio Oscar per la commedia familiare Minari che ha abbracciato il personaggio di Sunja con generosità ed entusiasmo.  Cosa ha trovato in lei? "Quello che mi è piaciuto subito del personaggio di Sunja è la sua forza e determinazione a sopravvivere. Sulla sceneggiatura ho letto 'una donna anziana', ho 74 anni e mi sono detta ‘beh la posso interpretare, è l’età perfetta’. Mi ha ispirato a interpretare questo ruolo sicuramente la sceneggiatura ma poi anche il romanzo, ho trovato subito una connessione con Sunja. Dopo tanti anni di professione i ruoli sono ruoli, ogni personaggio vale uguale per me ma devo ammettere che in qualche modo questo mi ha toccato in modo più profondo con il suo viaggio di sopravvivenza e onestà. Ho sentito che dovevo interpretarla".   Le ha suscitato dei ricordi? "Certo perché anche se la storia inizia molto prima della mia nascita io in qualche modo l’ho conosciuta attraverso i racconti di mia madre. Lei è nata nel 1924, lei mi ha raccontato quell’epoca e leggendo il libro, pieno di dettagli, molti ricordi si sono risvegliati. Mi sono preparata sull’epoca di occupazione giapponese, il periodo in cui “abbiamo perso il nostro paese”, in Corea si dice così, ma poi ho riflettuto che il background storico non era così importante per me. Però i racconti di mia mamma erano vivi: non poteva parlare coreano in pubblico, la obbligavano a parlare giapponese, a scuola nessuno insegnava più a scrivere in coreano e si provava vergogna. Sunja mi ha fatto pensare molto a mia madre e alla mia famiglia, la sua storia mi è molto preziosa, sono stata molto felice di fare questa serie. Mi sono chiesta cosa avrei fatto nei suoi panni? Non so se avrei avuto il suo coraggio".  'Pachinko' parla di pregiudizi, lei se ne è mai sentita vittima? "Sempre… sempre. Quando vado oltre oceano mi succede. Ma li abbiamo tutti: tutti proviamo pregiudizi nei confronti degli altri. Se penso al mio tempo in Corea c’erano tanti immigrati nella Cina, c’erano nomi orribili che venivano dati a chi veniva da fuori. Quando sei una minoranza provi sempre questo tipo di pregiudizi anche se hai una buona natura finisci per imparare i pregiudizi dalla scuola, se non sei razzista alle volte è il mondo che te lo fa diventare".  In 'Pachinko' come in 'Minari' il cibo ha un valore grande. "Io non cucino perché sono un tipo piuttosto pigro, vivo da sola per cui non ho tutta questa voglia di cucinare per me sola. Però condividere i pasti è un qualcosa di molto importante nella cucina coreana, noi abbiamo un espressione in coreano che vuol dire “il potere del riso” perché se si condivide un pasto, si siede intorno alla stessa tavola per noi si diventa famiglia. Il cibo è molto importante nella nostra cultura forse perché eravamo un popolo molto povero".  Nel cinema ma ancor di più nella serialità il racconto negli ultimi anni ha preso un punto di vista femminile. Cosa ne pensa? "Il concetto della madre è un concetto fondamentale in tutto il mondo. Non amo le definizioni come quella di “femminista” o “sciovinista” perché le persone sono tutte differenti e complesse, ma il ruolo delle donne è importante e deve essere naturalmente riconosciuto".  Lo scorso anno ha vinto l’Oscar come miglior attrice non protagonista, premiata da Brad Pitt. "È stato molto stressante. Pensavo il primo Oscar l’ha vinto Bong – Joon ho sto a posto, non sono la prima ma non pensavo alla categoria degli attori. Tutti si congratulavano ed erano contenti ma io dentro di me mi sentivo come un atleta olimpico: devo vincere, devo vincere. È stato molto stressante anche perché mentre facevamo Minari non avevamo minimamente pensato ai premi e a tutto questo. Non mi aspettavo nulla se non di finire in tempo". Da 'Parasite' a 'Squid Game' gli ultimi anni sono stati incredibili per l’industria coreana. "Abbiamo avuto sempre buoni film e buone serie ma ci sono state nella storia varie ondate: quella del cinema italiano — ricordo quando si parlava solo di Bertolucci — , quella del cinema francese... Ora forse è il momento dei coreani. Non sono un critico o un esperto, non so dire perché improvvisamente il mondo stia rivolgendo la sua attenzione a noi. Siamo sempre stati lì".	la repubblica
04 APRILE 2022	La star di Squid Game e il successo ritrovato: "Dico grazie ai fan e a un gioco pericoloso"	https://www.repubblica.it/serietv/netflix/2022/04/04/news/squid_game_lee_jung_jae-344145977/?ref=search	“No: non ho mai pensato di ritirarmi dalle scene”. Sospiro di sollievo per gli appassionati di Squid Game, la serie più vista nella storia di Netflix. Lee Jung-jae, 49 anni, in cima alla classifica degli attori dai compensi stellari del cinema coreano, ci racconta il destino del “torneo della morte”. Ha già ispirato uno sketch comico al Saturday Night Live, con Pete Davidson e Rami Malek in versione country-pop, mentre al Grand-Guignol generale (i partecipanti sono sterminati per gioco) è riuscito a infilare più di un dibattito sugli effetti della violenza nei ragazzini. “Non è una serie sui giochi di sopravvivenza” ha reso noto il creatore Hwang Dong-hyuk. “È un’accusa alle disuguaglianze e al capitalismo moderno”.  Lee Jung-jae, SAG Award come miglior attore per Squid Game, come convivono in lei il successo e il desiderio di rinunciare alla recitazione?  Sono grato agli spettatori in tutto il mondo - a un mese dalla première, 142 milioni di famiglie sono rimaste incollate alla serie - ma sul mio ritiro deve esserci un malinteso. In passato ho dichiarato di aver vissuto un crollo personale, sarà durato circa due anni. Quando da giovane non vedi progressi, è naturale perdersi d’animo. Il resto è stato ingigantito dai media. Grazie agli amici, ai registi e ai fan che hanno creduto in me, la passione per il cinema è tornata a scorrere più forte di prima.  Ha mai partecipato ai giochi per bambini, coreani e non, che appaiono nella serie?  Crescendo negli anni Settanta a Seoul ho giocato a Squid Game e a tutti gli altri tornei. Sul set mi tornavano in mente le facce degli amici d’infanzia, le loro risate, i pianti e le urla. I veri giochi non sono violenti, però se ti lasci prendere la mano, la faccenda può farsi complicata… Una volta arrivato nel teatro di posa, mi sono subito chiesto come avrebbero ricreato la gigante, mitica Red Light Green Light, in grado di rilevare i movimenti dei giocatori che dovrebbero restare immobili. Non potete capire la sorpresa di trovarmi faccia a faccia con la replica in scala della bambola robotica Yeong-hee!  E le parodie di Squid Game in rete la divertono? Culturalmente, ormai Squid Game è uno stato di trascendenza, un rito di passaggio per 90 paesi. Mi hanno mostrato su YouTube performance e sketch spassosissimi. Eppure, ogni volta che butto un occhio ai numeri dello streaming, resto stupito. Sento addosso un grande senso di responsabilità. Le persone non sono numeri, il potere della cultura popolare non va sottovalutato.  Crede che la distopia, con la sua analisi spietata della disparità economica, possa offrire una finestra sulla cultura coreana?  La critica al capitalismo offre una nuova consapevolezza della realtà in cui viviamo. Io mi auguro che la parte filosofica di Squid Game allarghi la visione del mondo sulla cultura coreana. Lo spirito politico della serie mi affascina. Basti prendere la premessa: un centinaio di giocatori in lotta fino alla morte per una ricompensa di 38 milioni di dollari. Quei sei round di giochi bambineschi sono una prospettiva che va controcorrente rispetto all’egemonia culturale. I personaggi del gioco indossano tutti gli stessi vestiti e vengono identificati da numeri al posto del nome, come se fossero parte di un microcosmo nascosto. L’insieme di individui che vivono associati in Squid Game adotta, in apparenza, uno slogan di concorrenza leale, ma di leale non c’è proprio nulla. Forse sono i personaggi, così realistici, fusi nell’immaginario dei giochi di sopravvivenza, a conquistare la simpatia degli spettatori. Tutti possono riconoscersi, nel bene e nel male.  Jooyoung Shin, insegnante di fashion design, ha detto che le famigerate tute da ginnastica sono diventate un marchio dello status sociale nella cultura coreana contemporanea. In Corea, la tuta verde è più di un abbigliamento sportivo. È comoda da indossare a casa e fa molto casual. Il pubblico coreano è rimasto colpito nel vedermi indossare una felpa del genere in Squid Game, forse non si aspettava che il mio ‘corpo da attore’ oggi privilegiasse un capo sportivo. I costumi sono codici, i codici sono dei valori.  Qual è stata la più grande sfida nell’interpretare il Giocatore 456 nella prima stagione e come si svilupperà il personaggio in futuro?  Seong Gi-hun non è un personaggio conciliante. Per la natura spietata del gioco, deve poter adottare qualsiasi mezzo necessario per vincere, anche se questo significa barare o mentire agli altri. Un fortissimo senso di colpa mi ha perseguitato durante le riprese, al punto da arrivare a chiedermi: “Ma sono davvero io quello in scena?”. Ho incarnato lati terribili dell’essere umano, specialmente nell’episodio 6, verso Il-nam, e nell’episodio 9 nei riguardi di Cho Sang-woo. Per interpretare il personaggio di Gi-hun, un povero squattrinato che gioca troppo d’azzardo, ruba alla famiglia ed è picchiato dagli strozzini, ho indossato un cappello e una maschera, fino a mettermi ad osservare di notte le persone mentre camminavano per strada. Volevo recuperare i miei ricordi passati, fatti per lo più di povertà, e far emergere le emozioni di quel periodo. La prima cosa che lo spettatore deve pensare è “Questo gioco è reale”, ma con un po’ di sano umorismo. La stagione 2 si annuncia ricca di colpi di scena. Sono curioso di sapere che direzione prenderà la nuova storia.  Il ruolo della consacrazione è arrivato con 'City of the Rising Sun' nel 1998. Stessi temi: un uomo alla ricerca del senso della vita e il gioco di mezzo.  Avevo 27 anni. Se potessi viaggiare indietro nel tempo, vorrei dire a me stesso: “Ricorda di essere grato per tutto ciò che la vita ti regala, lavora con costanza e divertiti sempre”.  La sua performance ne 'Il mare' ha un approccio che sembra seguire un dogma tutto suo. Da dove arriva?  Naturalezza e osservazione sono le regole del mio mestiere. È passato molto tempo dalla sua uscita, ne hanno fatto un remake con Keanu Reeves e Sandra Bullock. Se arrivasse un’opportunità come Il Mare, accetterei subito la sfida. Voglio tornare a recitare in un melodramma.  A Firenze parteciperà ad una masterclass sulla sua carriera. Ho sentito che il Florence Korea Film Fest è cresciuto molto negli ultimi vent’anni ed è considerato il festival cinematografico per eccellenza nella programmazione coreana in Europa. Sono orgoglioso di mostrare anche Deliver Us from Evil di Hong Won-Chan. Mettermi in gioco è nel mio sangue. Non solo recito ma produco, scrivo, dirigo. Le riprese del mio debutto alla regia, Hunt, sono appena terminate. Il cinema è un lavoro di gruppo, senza una crew non potrei ampliare i miei orizzonti e la mia visione dell’arte. Ho sperimentato sulla mia pelle che dirigere e recitare allo stesso tempo è un compito ingrato: richiede una forza fisica da atleti!	la repubblica
26 marzo 2022	Al Korea Film Festival arriva la star di "Squid Game"	https://ricerca.repubblica.it/repubblica/archivio/repubblica/2022/03/26/al-korea-film-festival-arriva-la-star-di-squid-gameFirenze14.html?ref=search	di Barbara Gabbrielli Da divo del cinema sudcoreano a volto di "Squid Game", Lee Jung-jae atterra a Firenze per la ventesima edizione del Florence Korea Film Fest, dal 7 al 15 aprile al Cinema La Compagnia e online su Più Compagnia e My Movies. Insieme al regista della serie Netflix che più ha fatto discutere negli ultimi mesi, Hwang Dong-hyuk, il 9 aprile, converseranno con i critici Caterina Liverani e Marco Luceri ( ore 11 ingresso 10 euro), mentre il festival dedica un omaggio all'attore con una selezione dei film che hanno caratterizzato il suo percorso artistico prima del successo planetario in tv. La rassegna dedicata alla produzione cinematografica coreana si apre invece il 7 con il roadmovie "Heaven: to the Land of happiness", ultimo film di Im Sang Soo che sarà presente in sala. Per chi volesse arrivare preparato, il 4 alle ore 16, in Mediateca, si terrà un incontro dal titolo "Introduzione al cinema coreano" ( via San Gallo 25, ingresso gratuito). Il programma del festival si snoda attraverso titoli che spaziano dai blockbuster ai film storici, dall'horror adrenalinico fino al cinema d'autore. Come il film storico "The book of fish", un bianco e nero raffinatissimo. Non mancano la sezione del cinema indipendente e quella dedicata ai documentari. È nuovo invece il focus sul rapporto tra webtoon e cinema con quattro film ispirati al mondo della narrazione animata web. In chiusura, l'atteso " Escape from Mogadishu" di Ryoo Seung- wan, campione d'incassi in Corea del Sud.  Via Cavour 50r, dal 7 al 15 aprile, ingresso 6/ 4 euro, 055 5048516, www.koreafilmfest.com.  k Sullo schermo In arrivo a Firenze le novità della produzione cinematografica coreana,anche indipendente	la repubblica
05 aprile 2022	La star di Squid Game "La mia seconda vita è un gioco pericoloso"	https://ricerca.repubblica.it/repubblica/archivio/repubblica/2022/04/05/la-star-di-squid-game-la-mia-seconda-vita-e-un-gioco-pericoloso40.html?ref=search	Lee Jung-jae al Korea Film Festival dopo il successo su Netflix  di Filippo Brunamonti «No, non ho mai pensato di ritirarmi». Sospiro di sollievo per gli appassionati di Squid Game, la serie più vista nella storia di Netflix. Lee Jung-jae, 49 anni, in cima alla classifica degli attori dai compensi stellari del cinema coreano, ci racconta il destino del "torneo della morte". L'olimpiade distopica ha già ispirato uno sketch al Saturday Night Live, con Pete Davidson e Rami Malek in versione country-pop, mentre al Grand-Guignol generale (i partecipanti, su un'isola al largo di Seoul, sono sterminati per gioco) è riuscito a infilare più di un dibattito sugli effetti della violenza sui ragazzini. «Non è una serie sui giochi di sopravvivenza» ha fatto sapere il creatore della serie Hwang Dong-hyuk. «È un'accusa alle disuguaglianze e al capitalismo moderno». Il ruolo del protagonista Seong Gi-hun, detto Giocatore 456 — corredato da outfit di culto (tutina verde e sneaker senza lacci) e arbitri-cecchini (un'enorme bambola robot sparatutto) — sta regalando una seconda vita a Lee Jung-jae, ospite d'onore della XX edizione del Florence Korea Film Festival, in programma da giovedì fino al 15 aprile: «Sono consapevole di far parte di un fenomeno di massa. Ora il mio compito è trasmettere un messaggio ottimista per il futuro».  Si è da poco aggiudicato un Sag Award come miglior attore: «Sono grato agli spettatori in tutto il mondo — a un mese dalla première, 142 milioni di famiglie sono rimaste incollate alla serie — ma sul mio ritiro deve esserci un malinteso. Ho dichiarato di aver vissuto un crollo personale. Quando da giovane non vedi progressi, è naturale perdersi d'animo. Grazie ai fan, la passione è tornata più forte che mai». Crescendo negli anni Settanta a Seoul, Lee ha giocato a Squid Game e a tutti gli altri tornei. «Lo spirito politico della serie mi affascina. Basti prendere la premessa: un centinaio di giocatori in lotta fino alla morte per una ricompensa di 38 milioni di dollari. L'analisi spietata dello show può offrire una finestra sull'egemonia culturale ». Ricorda: «Sul set mi tornavano spesso in mente le risate, i pianti e le urla degli amici d'infanzia. I veri giochi, coreani e non, non sono così violenti, però se ti lasci prendere la mano la competizione può diventare aggressiva ». Le parodie che circolano in rete lo divertono parecchio: «Mi hanno mostrato su YouTube alcune performance spassosissime.  Squid Game è ormai uno stato di trascendenza, un rito di passaggio per 90 paesi. Eppure, ogni volta che butto un occhio ai numeri dello streaming, resto stupito. Sento addosso un grande senso di responsabilità».  Lee ha debuttato nella moda e nella tv a metà anni Novanta; il ruolo della consacrazione è arrivato con City of the Rising Sun nel 1998. Temi paralleli a Squid Game: un uomo alla ricerca del senso della vita e il gioco di mezzo. «Avevo 27 anni — sospira — se potessi viaggiare indietro nel tempo, vorrei dire a me stesso: ricorda di essere grato per tutto ciò che la vita ti regala, lavora con costanza e divertiti sempre». Uno dei film a cui è più affezionato è Il mare: «È passato molto tempo dalla sua uscita, ne hanno fatto un remake con Keanu Reeves e Sandra Bullock. Mi piacerebbe tornare a recitare in un melodramma ». A Firenze parteciperà ad una masterclass sulla sua carriera. «Ho sentito che il Florence Korea Film Fest è cresciuto molto negli ultimi vent'anni ed è considerato il festival per eccellenza nella programmazione coreana in Europa», dice. «Sono orgoglioso di mostrare anche Deliver Us from Evil di Hong Won-Chan. Mettermi in gioco è nel mio sangue. Non recito soltanto; produco, scrivo, dirigo. Le riprese del mio debutto alla regia, Hunt, sono appena terminate. Il cinema è lavoro di gruppo. Ho sperimentato sulla mia pelle che dirigere e recitare allo stesso tempo è un compito ingrato: richiede una forza fisica da atleti. Altro che Squid Game! ».  ©RIPRODUZIONE RISERVATA  j Sfida mortale Lee Jung-jae, 49 anni, nel ruolo del "Giocatore 456" in  Squid Game: disponibile su Netflix, la serie è diventata un fenomeno planetario	la repubblica
10 FEBBRAIO 2022	Squid Game' va in sala a Los Angeles e New York	https://www.repubblica.it/serietv/netflix/2022/02/10/news/squid_game_in_sala_a_los_angeles_e_new_york-337184938/?ref=search	 La sfida senza esclusione di colpi di Squid Game, la serie exploit coreana che ha fatto impennare le quotazioni di Netflix, per due giorni sarà nei cinema americani.  Variety annuncia infatti che il 12 e il 19 febbraio la serie di Hwang Dong-hyuk sarà nelle sale di New York e Los Angeles. Le proiezioni sono gratuite per i membri dei Sag Awards, i premi assegnati dall'associazione degli attori ai loro pari, ma aperte - a pagamento - anche agli spettatori comuni.  Per la prima volta nella storia del premio infatti una serie non in lingua inglese concorre nelal cinquina per la migliore serie drammatica accanto a Succession, Yellowstone, The Morning Show e The Handmaid's Tale. La serie ha anche ottenuto nomination come attore in una serie drammatica (Lee Jung-jae, il protagonista), attrice in una serie drammatica (Jung Ho-yeon, la giovane ladra) e gruppo di stunt. La serie è attualmente la più vista su Netflix.	la repubblica
07 ottobre 2021	Squid game' la serie tv coreana: giocare per sopravvivere	https://video.repubblica.it/serietv/squid-game-la-serie-tv-coreana-giocare-per-sopravvivere/398055/398767?ref=search	Tutto comincia con un misterioso invito a partecipare a una gara, inviato a persone con un disperato bisogno di denaro. I 456 partecipanti di ogni ceto sociale sono intrappolati in un luogo segreto dove competono per vincere 45,6 miliardi di won. Apparentemente è un popolare gioco coreano per l'infanzia come "Un, due, tre, stella" ma chi perde... muore. Su Netflix la serie tv coreana 'Squid game', nove episodi scritti e diretti da Hwang Dong-hyuk	la repubblica
02 novembre 2021	Cop26, protesta degli ambientalisti in stile Squid Game a Glasgow	https://video.repubblica.it/green-and-blue/dossier/cop26/cop26-protesta-degli-ambientalisti-in-stile-squid-game-a-glasgow/400400/401110?ref=search	"Smettete di giocare con il futuro dell'umanità", così un gruppo di attivisti per il clima ha deciso di scegliere la fama della serie coreana "Squid Game" per protestare vicino alla sede della Cop26 di Glasgow. Una ventina di ambientalisti hanno messo in scena uno dei giochi mortali che si vedono nella serie: alcuni indossavano le divise rosse con la maschera nera delle guardie, mentre altri, con maschere giganti dei leader mondiali, si passavano un pallone raffigurante la Terra.	la repubblica
23 gennaio 2022	Pesca e corsa tra sacchi i vecchi giochi di strada nelle mini Olimpiadi	https://ricerca.repubblica.it/repubblica/archivio/repubblica/2022/01/23/pesca-e-corsa-tra-sacchi-i-vecchi-giochi-di-olimpiadiMilano11.html?ref=search	di Manfredi Lamartina  Va detto che Squid Game ha modificato radicalmente il modo di cui vengono percepite le attività per l'infanzia e dunque la prima cosa che si controlla è se nell'elenco delle " gare" delle Olimpiadi dei giochi e delle arti di strada c'è anche l'ormai famigerato " Un due tre stella", che la serie coreana ha reso un incubo distopico e sanguinario. La risposta, a scanso di equivoci, è no. E il modello pare essere quello più rassicurante dei Giochi senza frontiere: « Squid Game non c'entra nulla, non è qualcosa alla quale ci ispiriamo » , scherza il trentaduenne Luca Grinzato, tra i fondatori di UrbanAct, realtà milanese nata nel 2017 che si occupa di realizzare eventi sportivi «per aiutare il cambiamento sociale e la crescita della città » , spiega. Tra le iniziative, ci sono proprio queste strane e divertenti Olimpiadi che cominceranno oggi dalle 10 alle 18 e andranno avanti fino al 26 febbraio, principalmente nei fine settimana, al Parco della Lambretta, nel quartiere Rubattino, che per l'occasione si trasforma in una sorta di villaggio olimpico. È un progetto pensato per bambini e ragazzi dai 6 ai 14 anni che si sfidano a squadre affrontando prove di abilità, da completare entro un'ora di tempo.  La scelta del parco non è stata casuale: «È un'area dove convivono sia la parte " verde" sia quella urbana, con la presenza della tangenziale — continua Grinzato — quindi si tratta di un luogo perfetto per stare in mezzo alla natura pur con uno scenario metropolitano adatto ai nostri giochi di strada » . Tra i più popolari c'è per esempio quello degli " Alberi matti", che prevede che i giovani concorrenti camminino sopra una panca cercando di rimanere in equilibrio mentre gli animatori tentano in tutti i modi di distrarli e farli cadere. C'è la " Pesca miracolosa", in cui bisogna pescare con un filo i pesciolini che sono stati posizionati per terra. Ci sono gli " Sci storici", ovvero « sci di legno lunghi circa due metri — dice Grinzato — che devono essere indossati per poi percorrere nel più breve tempo possibile una ventina di metri. Pure i grandi vogliono tentare questo gioco » . " Ludos" è una corsa tra sacchi di iuta pieni di piume che volteggiano da destra a sinistra: vince chi riesce a non farsi colpire.  Spazio anche per lo street basket, una versione riformulata della pallacanestro, e per la street art: «C'è una persona che si occuperà di abbellire in maniera permanente una parte del parco — prosegue Grinzato — e le formazioni che vorranno mettersi alla prova potranno contribuire all'opera, un mosaico di arte urbana destinato a restare dopo la fine delle Olimpiadi. In cambio, avranno punti che saranno utili in vista della classifica » . La graduatoria si completerà alla fine di febbraio, dunque non sono previsti vincitori di giornata, ma tutti concorrono alla vittoria finale. Per prenotarsi e gareggiare gratuitamente bisogna andare sul sito www.olimpiadigiochidistrada.it: «Ci aspettiamo di coinvolgere cinquecento squadre composte da tre o quattro bambini » , dice Grinzato, consapevole della situazione pandemica non semplicissima: « Abbiamo dalla nostra l'esperienza della scorsa estate: i giochi sono sanificati e gli animatori hanno una formazione ad hoc. Vogliamo far sì che questa iniziativa venga vissuta nel modo più naturale possibile».  © RIPRODUZIONE RISERVATA  j Parco della Lambretta Via Rubattino 37, oggi ore 10-18, www.olimpiadigiochidistrada.it. Nelle foto alcune delle attività proposte a bambini e famiglie	la repubblica
13 ottobre 2021	Come si vince il "gioco del calamaro" che ha ispirato la serie cult Squid Game	https://video.repubblica.it/tecnologia/tech/come-si-vince-il-gioco-del-calamaro-che-ha-ispirato-la-serie-cult-squid-game/398587/399299?ref=search	Squid game significa "gioco del calamaro". La serie tv sudcoreana prodotta da Netflix, una delle più viste di sempre da quando esiste la piattaforma streaming, si ispira a un gioco praticato dai bambini del paese asiatico negli anni 70 e 80. Un gioco considerato violento perché è ammesso usare la forza contro l’avversario: ecco le regole.	la repubblica
02 novembre 2021	Squid Game, come parlarne a scuola: i consigli degli educatori dell'Università della Calabria	https://video.repubblica.it/serietv/squid-game-come-parlarne-a-scuola-i-consigli-degli-educatori-dell-universita-della-calabria/400349/401059?ref=search	La serie coreana 'Squid Game' ha riscosso successo anche tra i bambini, nonostante i contenuti violenti. È giusto parlarne a scuola? E come farlo? I consigli degli educatori dell'Università della Calabria.	la repubblica
11 novembre 2021	Korea Week Tutti gli avatar di Squid Game	https://ricerca.repubblica.it/repubblica/archivio/repubblica/2021/11/11/korea-week-tutti-gli-avatar-di-squid-gameRoma09.html?ref=search	di Franco Montini Dapprima Gangnam Style, il singolo del rapper Psy, primo video della storia a raggiungere un miliardo di visualizzazioni. Poi Parasite, il film di Bong Joon- ho, primo lungometraggio non in lingua inglese capace di aggiudicarsi l'Oscar nella categoria principale. In queste settimane la serie Squid Game diventata il fenomeno della rete. Come dimostrano i successi citati, tutti made in Corea del Sud, il paese asiatico sta conquistando il mondo. Ed allora l'occasione per conoscere qualcosa di più della sua storia, della sua cultura, della politica, è offerta dalla rassegna " Korea Week", in programma con ingresso gratuito alla Casa del Cinema da oggi a domenica. Il cartellone propone nove lungometraggi realizzati nell'arco di sessant'anni. Si parte da La serva, cult movie del 1960 di Kim Kiyong, che in maniera anticonformista, precorrendo i melodrammi noir della più recente produzione coreana, esplora i temi della sessualità, del desiderio, dei rapporti di classe. L'intreccio di religioni che caratterizza la realtà coreana emerge nel film storico Beyond that Mountain di Choi Jong- Tae, che racconta l'infanzia di un bambino, destinato a diventare un cardinale della Chiesa cattolica, nella seconda metà dell' 800, quando il cattolicesimo era proibito. C'è anche la Corea vista dall'Italia con una web serie in cinque episodi, realizzati dagli allievi del Centro Sperimentale di Cinematografia di Milano, diretto da Maurizio Nichetti.  k Il film "Fighter" di Yun Jero	la repubblica
02 novembre 2021	La metafora del calamaro	https://ricerca.repubblica.it/repubblica/archivio/repubblica/2021/11/02/la-metafora-del-calamaro24.html?ref=search	La serie tv coreana Squid Game e le ragioni di un successo planetario  di Giancarlo De Cataldo  Ma perché siamo tutti pazzi per Squid Game?  Bastano una messa in scena ben realizzata, situazioni ad alto impatto emotivo, una spolverata di esotismo, dinamiche relazionali perfettamente concepite, un meccanismo di suspense ad orologeria a giustificare la calamaro-mania che sta invadendo l'Occidente? L'impianto, a ben vedere - un gioco tragico con la vita come posta in palio - non brilla per originalità. Si tratta anzi di un tema più volte affrontato dalla fantascienza classica (e non solo): da La settima vittima di Robert Sheckley, portata sullo schermo da Elio Petri con Mastroianni e Ursula Andress (e sceneggiatura di Flaiano e Tonino Guerra), sino alla più recente saga di Escape Room, passando per I Giocatori di Titano di Philip K. Dick, Quintet di Altman, Le mele marce di Peter Collinson e La musica del caso  di Paul Auster, non mancano esempi di narrazioni che associano il gioco alla perversione. Che si tratti del trauma della guerra, dalla natura aliena di qualche giocatore, dalla noia dei ricchi poco conta: lo statuto prevede la lotta fra un giocatore molto potente e uno molto debole. La sproporzione deve essere estrema, così come la crudeltà del più forte: condizione necessaria per la riedizione del mito di Davide e Golia che ci induce a schierarci con il giovanetto armato di fionda contro il mostruoso gigante. Lo facciamo senza ombre, dimenticando, per esempio, che sovente il giocatore debole è sceso in campo perché spinto dall'avidità, difettuccio che viene sollecitamente perdonato a fronte della protervia del nemico. Fin qui, Squid Game gioca ancora nel campo della tradizione: tutti questi elementi ricorrono nella serie coreana, i giocatori hanno qualcosa da farsi perdonare e i cattivi sembrano imbattibili. E qui subentra il vero fattore di originalità: una formidabile sintonia del racconto con lo spirito dei tempi. L'autentico snodo sta nel fatto che il gioco è frutto di una scelta collettiva dei giocatori.  Mentre nello schema classico il giocatore debole o è ignaro della posta in gioco o è forzato a giocare, nel Gioco del Calamaro le regole sono chiare e condivise.  Si firma un contratto in base al quale le vittime accettano di essere tali in vista del miraggio dell'arricchimento. Lo fanno perché convinte di non avere alternative. Anche questo tema- la scelta estrema dell'individuo con le spalle al muro- non è originale. Ma non era mai stato declinato in questo modo. I controllori di Squid Game indossano tute che ricordano vagamente un'altra serie di grande successo - La casa di carta - anch'essa figlia dei tempi; ma nel racconto di Tokyo e compagnia vibra una vena anarcoide, da giovane Brecht (meglio rapinare una banca che fondarne una) che nella serie coreana è assente. La casa di carta è un'evoluzione di Breaking Bad:  Walter White si reinventa narcotrafficante in un mondo che ti sbatte in faccia tutte le porte, perché di questi tempi essere bravo, onesto e virtuoso non basta se hai un cancro, un figlio malato e l'assicurazione ti mangia l'anima. Squid Game condivide questo humus, la metafora di società immobili, cristallizzate in un ordine castale che blocca qualunque ascensore sociale. Ricchi destinati ad essere sempre più ricchi e annoiati e poveri che vedono di minuto in minuto allontanarsi la sponda di una sia pure minimale, relativa stabilità. E leggi, regolamenti e burocrazie che sembrano studiate per acuire le disparità. Ma con qualcosa di nuovo e di inedito. A Madrid e Albuquerque si può ancora ricorrere al crimine, a Seul neanche quello. Il crimine stesso non è più una valida alternativa all'annientamento. Non resta che giocare al Gioco del Calamaro.  ©RIPRODUZIONE RISERVATA	la repubblica
23 OTTOBRE 2021	Una preside lancia l'allarme: "I bambini giocano a Squid Game e diventano violenti"	https://firenze.repubblica.it/cronaca/2021/10/23/news/una_preside_lancia_l_allarme_i_bambini_giocano_a_squid_game_e_diventano_violenti_-323496051/?ref=search	A Rignano la preside dell’istituto comprensivo lancia l’allarme: “I bambini più piccoli giocano a Squid Game e diventano violenti”. La dirigente scolastica, Silvia Svanera, ha diramato un’allerta per sensibilizzare genitori, insegnanti e personale scolastico a prestare particolare attenzione, a casa e a scuola, a bambini che giocano a 1-2-3 stella e, imitando gli attori della popolare serie coreana nella top ten delle più viste di Netflix ‘Squid Game’, picchiano i propri compagni o mimano una pistola che spara per eliminare chi perde.   La serie, divenuta virale, è vietata ai minori di 14 anni per i contenuti violenti e per la trama che vede i personaggi, persone con problemi finanziari, invitati a prendere parte a una competizione fatta da una serie di giochi per bambini. I concorrenti che perdono vengono uccisi a colpi d’arma da fuoco, cioè il personaggio “muore” nel vero senso della parola. Chi sopravvive viene ammesso a partecipare al gioco successivo. L’ultimo rimasto in gara, cioè in vita, vince un montepremi costituito dall’ammontare totale dei debiti che  ciascuno dei partecipanti ha contratto e non ripagato nel corso della propria esistenza. La serie si è diffusa in modo talmente capillare tra i minori di 14 anni, che è divenuta oggetto di una petizione su Change.org dal titolo “Fermiamo lo Squid Game”  per salvaguardare i bambini e i soggetti più fragili, indetta dalla Fondazione Carolina Onlus, in memoria della prima vittima di cyberbullismo in Italia, Carolina Picchio.  La serie spopola tra i più giovani, anche laddove i genitori abbiano attivato il ‘filtro famiglia’ sulla piattaforma Netflix per evitare che i più piccoli possano guardare programmi a loro vietati. Il motivo è da ricercarsi nel fatto che molte scene, a volte anche ricostruite dai bambini stessi, sono divulgate via social, specie su Tik Tok e nel Reel di Instagram. “È così che, emulando quanto appreso nella serie- scrive nella circolare la dirigente scolastica-, i bambini dispensano calci e pugni ai compagni di gioco. Si mettono in guardia genitori e docenti affinché vogliano prevenire gesti pericolosi per la sicurezza della popolazione scolastica”.	la repubblica
13 dicembre 2021	Entropia e humour nell'arte dell'iraniana Saghar Daeiri	https://ricerca.repubblica.it/repubblica/archivio/repubblica/2021/12/13/entropia-e-humour-nellarte-delliraniana-saghar-daeiriNapoli11.html?ref=search	"Entropy #8" è il titolo della prima personale italiana dell'iraniana Saghar Daeiri allestita da Shazar Gallery, a cura di Marina Guida ( via Pasquale Scura, 8. Fino al 6 febbraio, orario: da martedì a sabato 14,30- 19,30). L'artista di Teheran, classe 1985, che vive e lavora a Istanbul, presenta una serie di dipinti su tela, acquerelli su carta e micro- installazioni. " Nelle opere di Saghar Daeiri - scrive la curatrice nel testo che accompagna la mostra - si avverte tutto il peso di un'epoca alle prese con le sue nevrosi, con i suoi gesti consolatori, forse propiziatori, e che in fondo ci parlano delle ansie della contemporaneità, che risuonano di echi antichi; nelle quali, si scorge un invito continuo alla ricerca del particolare, del dettaglio che quasi disturba e distrae. Ed è forse questo il senso dell'opera " Entropy # 8", dalla quale la mostra mutua il titolo, ovvero quell'insieme che impedisce all'occhio di decodificare la visione relegando lo spettatore a uno stato di sospensione infinita e labirintica. Il numero 8 ha un significato simbolico molto forte, magico, che più di altri riesce a mutare e a trasformarsi così come a tendere, nelle sue fattezze, all'infinito ». Saghar Daeiri mette in scena nei suoi lavori pittorici una rappresentazione critica e grottesca della società umana creando disordine visivo, l'entropia appunto. Attraverso un forte espressionismo che deforma l'immagine, tende a dare un volto al disfacimento intimo e collettivo. Nell'universo dell'artista iraniana le figure umane rivelano in parte la loro estrema follia, quella di ricercare un equilibrio esistenziale. In una delle opere in mostra si vedono persone in fila indiana che si lasciano cadere da una rupe: un'immagine che sta tra la "Parabola dei ciechi" di Bruegel e la serie tv coreana " Squid Game". L'accavallarsi di pose e azioni, di gesti che si compiono, quasi come in un puzzle, invitano a capire cosa stia succedendo, che tipo di narrazione sia stata scelta. La forma di racconto di Daeiri contiene modalità che appartengono anche al Surrealismo, c'è un humour nello stile del nonsense che passa da un estremo all'altro. — ren.car e s.cer © RIPRODUZIONE RISERVATA  k Saghar Daeiri In fila sulla rupe	la repubblica
24 ottobre 2021	Rignano La preside alle famiglie: allarme Squid Game	https://ricerca.repubblica.it/repubblica/archivio/repubblica/2021/10/24/rignano-la-preside-alle-famiglie-allarme-squid-gameFirenze07.html?ref=search	A Rignano la preside dell'istituto comprensivo lancia l'allarme: «I bambini giocano a Squid Game». La dirigente scolastica, Silvia Svanera, ha diramato un'allerta per sensibilizzare genitori e insegnanti a prestare attenzione, a casa e a scuola, a bambini che giocano a 1-2-3 stella imitando gli attori di Squid Game, dispensando pugni e calci ai compagni o mimando una pistola che spara per eliminare chi perde. Nella popolare serie coreana di Netflix, vietata ai minori di 14 anni, i personaggi prendono parte a giochi per bambini, ma chi perde viene ucciso. La serie spopola tra i più giovani, anche laddove i genitori abbiano attivato il ‘filtro famiglia' sulla piattaforma Netflix, perché molte scene o loro ricostruzioni, sono divulgate via social, specie su altri social come Tik Tok e nei Reel di Instagram.	la repubblica
13 OTTOBRE 2021	Squid Game' è la serie più vista di Netflix. La febbre coreana non s'arresta	https://www.repubblica.it/serietv/netflix/2021/10/13/news/squid_game_e_la_serie_piu_vista_di_netflix_la_febbre_coreana_non_s_arresta-322006054/?ref=search	Ore in coda a Seul per accaparrarsi i dolcetti coreani dalgona, zucchero e bicarbonato, meme che impazzano sui social, a Parigi uno Squid Game Center, aperto per pochi giorni per far provare dal vivo i giochi della serie, è stato preso d'assalto. La febbre per la serie coreana non si arresta e adesso arriva la stessa Netflix a certificare che Squid Game è la più vista della piattaforma: 111 milioni di spettatori nel mondo l'hanno per lo meno iniziata nei primi 25 giorni dal lancio.  Battuta quindi Bridgerton di Shonda Rhimes, che deteneva il record precedentemente con i suoi 82 milioni di spettatori. Un successo che ha stupito anche il suo creatore, lo sceneggiatore e regista Hwang Dong-hyuk, che dice: "Il nostro obiettivo era un pubblico internazionale, globale ma certo non avremmo mai immaginato questa reazione. D'altronde chi avrebbe potuto?".  La serie, atmosfere alla Parasite e un contesto alla Hunger Games, mostra 456 persone, uomini e donne a vario titolo distrutte dai debiti, che accettano di partecipare ad un gioco mortale per vincere un montepremi milionario. Tra loro c'è Seong Gi-hun, un uomo in piena crisi: dopo una serie di fallimenti lavorativi ora fa l'autista a tempo perso, è tornato a vivere con la madre dopo il divorzio dalla moglie, che nel frattempo si è risposata, ha una bambina che adora ma alla quale non riesce neppure a fare un regalo di compleanno come si deve.  Sempre a corto di soldi, li ritira di nascosto a sua madre per giocarli alle scommesse dei cavalli, quando scopre che potrebbe perdere sua figlia per sempre perché l'ex moglie e il marito hanno intenzione di trasferirsi negli Stati Uniti ha una sorta di scatto di orgoglio e pensa che deve guadagnare denaro per dimostrare al giudice che può occuparsi di sua figlia. L'occasione gli arriva da un misterioso uomo che gli offre l'opportunità della vita: partecipare ad un gioco di cui si sa pochissimo se non che si può guadagnare molto.  Sei giorni di giochi, tutti scelti dallo showrunner tra quelli della sua infanzia compreso il gioco del calamaro che ricorda la nostra campana, in cui uno ad uno verranno fatti fuori molti giocatori. Il progetto inizialmente doveva essere un film nato dalla suggestione dei fumetti giapponesi ma gli studi di produzione coreani lo ritenevano troppo violento, dieci anni dopo Hwang Dong-hyuk è tornato sul soggetto trasformandolo in una serie. Sebbene al momento non si parla ufficialmente di sequel lo showrunner non esclude del tutto l'ipotesi: "So che c'è un'attesa enorme per una seconda stagione, ma continuo a chiedermi se potrebbe essere all'altezza della prima, non voglio che gli spettatori ne siano delusi. Se mai mi metterò alla scrittura della seconda stagione sicuramente andrò a vedere in rete i suggerimenti degli spettatori, sono certo che ce ne sono dei buoni. Siccome io tendo a scrivere da solo forse i social network potrebbero diventare la mia stanza della sceneggiatura. Vedremo".	la repubblica
09 GENNAIO 2022	Golden Globe senza evento tv. Sorrentino in corsa per il miglior film straniero	https://www.repubblica.it/spettacoli/cinema/2022/01/09/news/questa_notte_i_golden_globe_niente_evento_tv_sorrentino_in_corsa_per_miglior_film_straniero-333156693/?ref=search	È storicamente il primo grande evento che dà il via alla stagione dei premi a Hollywood eppure quest'anno la cerimonia dei Golden Globe si terrà in forma privata senza diretta televisiva (ma neppure streaming) e l'annuncio dei premi dati in diretta sul sito della Hollywood Foreign Press, l'associazione della stampa estera che dal 1944 premia i migliori titoli dell'annata cinematografica e dal '56 anche i migliori show tv. Lo scorso anno la cerimonia, in piena pandemia, si era realizzata in forma ibrida, in parte virtuale e in parte in presenza con le conduttrici Tina Fey e Amy Pohler su due sponde: Los Angeles e New York e i premiati da casa attraverso le finestre virtuali, quest'anno al Beverly Hills Hotel ci saranno gli organizzatori e una serie di associazioni umanitarie sostenute dai Golden Globe.  Niente tappeto rosso quindi, niente cerimonia in diretta tv ma neppure lo streaming che lo storico canale, la Nbc, avrebbe comunque autorizzato dopo aver deciso di rinunciare ai diritti televisivi. La decisione dell'associazione può essere visto come un tentativo di contenere i danni e tenere un basso profilo dopo le polemiche che l'hanno travolta lo scorso anno quando una serie di inchieste dei media americani l'avevano accusata di poca inclusività (nella novantina di membri non c'era un giornalista nero) e di poca chiarezza nell'assegnazione dei riconoscimenti. In questi mesi ci sono stati dei cambiamenti, come spiegato dalla nuova presidente Helen Hoehne che, in occasione dell'annuncio delle nomination, aveva detto: "Si è trattato di un anno di cambiamento e riflessione. Abbiamo lavorato per otto mesi su un nuovo codice di condotta e nuove regole che ci dessero una prospettiva nuova e fresca grazie anche all'introduzione di 21 nuovi membri".  Polemiche a parte la gara, sebbene abbia perso il suo fascino di evento mondano, rimane comunque un interessante osservatorio sulla stagione cinematografica e televisiva conclusa da poco. Sul fronte nostrano, dopo la vittoria lo scorso anno di Laura Pausini per la canzone Io, sì nel film di Edoardo Ponti tutte le speranze sono riposte nel film di Paolo Sorrentino È stata la mano di Dio, che è nella cinquina dei film stranieri e che se conquistasse il premio (come avvenuto nel 2014 con La grande bellezza) metterebbe un tassello in più in vista della cerimonia degli Oscar, il 27 marzo. I bookmaker in realtà danno favorito il giapponese Drive my car di Ryûsuke Hamaguchi, tratto da un racconto di Haruki Murakami (già premiato a Cannes), gli altri sfidanti sono Madri parallele di Pedro Almodóvar, Un eroe di Asghar Farhadi (Iran) e il finlandese Scompartimento n.6. Il film giapponese ha già vinto tre riconoscimenti assegnati dal National Society of Film Critics, un'associazione che riunisce i principali critici cinematografici di Los Angeles e New York: miglior film, miglior regia, miglior sceneggiatura e attore protagonista.  Italiano però è anche il regista del film Pixar di quest'anno Luca, il genovese Enrico Casarosa, che dopo aver lavorato per trent'anni a Los Angeles ha raccontato la sua infanzia alle Cinque Terre negli anni Sessanta in un gioiellino che potrebbe spuntarla sugli altri quattro film: il film Disney Encanto, il documentario d'animazione danese Flee, l'afghano My Sunny Maad e Raya e l'ultimo drago, sempre Disney.  Per quel che riguarda le categorie principali i film favoriti sono Belfast di Kenneth Branagh e Il potere del cane di Jane Campion, entrambi con sette candidature. Il film che racconta gli scontri avvenuti in Irlanda del Nord alla fine degli anni Sessanta attraverso gli occhi di un bambino di sei anni è l'omaggio del regista irlandese alla sua infanzia e famiglia, mentre il western della regista neozelandese segna il suo ritorno al grande schermo con Benedict Cumberbatch che potrebbe spuntarla sui colleghi Will Smith per King Richard (il biopic sulle sorelle Williams), Denzel Washington per The Tragedy of Macbeth e Mahershala Ali di Swan Song e Javier Bardem per Being the Ricardos.  Sul fronte televisivo domina la serie Succession di Hbo (in Italia su Sky) con cinque candidature. Chissà se la saga della famiglia del tycoon dei media Ray la spunterà sulla serie coreana Squid Game, vero fenomeno dell'anno. Mentre il gioco è aperto sul fronte della commedia, tre sono i titoli favoriti: le vicende dell'allenatore americano sbarcato nella Premier League (Ted Lasso, su Apple tv+), la seconda stagione di The Morning Show con Jennifer Aniston e Renée Zellweger (sempre Apple tv+) e il thriller commedia Only murders in the building (Disney+). Appuntamento nella notte per i risultati.	la repubblica
25 ottobre 2021	Effetto Squid Game "I bambini copiano le violenze viste in tv"	https://ricerca.repubblica.it/repubblica/archivio/repubblica/2021/10/25/effetto-squid-game-i-bambini-copiano-le-violenze-viste-in-tv21.html?ref=search	ROMA — Spopola tra i ragazzini ma mette in allarme i genitori. Tiene incollati davanti allo schermo frotte di telespettatori, ma agita presidi e insegnanti. È il fenomeno "Squid Game", la serie tv coreana che è diventata virale e che trova sempre più emuli tra i giovanissimi.  Il che non è un bene. Il fil rouge che unisce queste 9 puntate su Netflix sono i debiti dei protagonisti. Disposti, insieme ad altri 450 diseredati e poveri in canna, a cimentarsi in giochi dall'apparenza bonaria, pur di appianare la voragine nel loro conto in banca.  Si vince e si perde. E quando si perde non c'è una penitenza, ma si viene uccisi davanti a tutti. Una vera e propria esecuzione per non essere stati all'altezza della prestazione. Così ecco l'investitore sommerso dalle cambiali o lo scommettitore d'azzardo rovinato dai debiti, pronti a sfidarsi a "Un — due — tre — stella" con l'angoscia che probabilmente non ne usciranno vivi.  La serie è vietata ai minori di 14 anni. Ma a quanto pare non basta a tenere i più piccoli lontani dallo schermo, se Silvia Svanera, preside di una scuola di Rignano sull'Arno, vicino a Firenze, si è trovata costretta, qualche giorno fa, a lanciare l'allarme. «I bambini più piccoli giocano a "Squid Game" e diventano violenti», ha scritto in una circolare. Raccontando come, per imitare gli attori della serie, alcuni ragazzini picchino i compagni o mimino il gesto di uccidere qualcuno facendo finta di avere una pistola.  La serie tv coreana (un Paese che oramai fa tendenza in molti campi, dalla moda alla musica al cinema) ha preso talmente piede che la fondazione "Carolina Onlus" — nata in memoria di Carolina Picchio, l'adolescente che si tolse la vita qualche anno fa perché vittima di cyberbullismo — ha lanciato una petizione su Change.org. Titolo: "Fermiamo lo Squid Game". «Nel giro di 36 ore hanno già firmato quasi 7.000 persone — spiega Ivano Zoppi, segretario generale dell'associazione. «Nelle ultime settimane abbiamo ricevuto segnalazioni allarmatie persino da genitori di alunni delle scuole materne e delle elementari. Sono anni che cerchiamo di spiegare che bambini e preadolescenti non possono vivere autonomamente il web. Il problema non è tecnologico, ma educativo».  Tre di queste denunce arrivano dal Piemonte. Una da una scuola media di Torino, dove un ragazzo è stato colpito da un ceffone perché "reo" di non aver superato una prova orchestrata da alcuni compagni. Un altro ragazzino, per punizione, ha visto invece volare il suo zaino dalla finestra. E episodi analoghi si sono ripetuti a Milano e a Firenze. Tanto che alcuni dirigenti scolastici stanno organizzando chat per allertare i genitori. A Roma, alla scuola elementare dell'istituto Santa Dorotea, qualche giorno fa i bambini hanno cominciato a spintonarsi, a prendersi a schiaffi, a imitare il gioco "del calamaro", che compare nella prima puntata della serie. Daniele Novara, pedagogista e scrittore, spiega: «Sicuramente la Dad durante il Covid non ha aiutato i nostri ragazzi. E neanche i genitori, che si sono dovuti arrendere all'idea di avere figli sch ermo dipendenti. Padri e madri però si devono ricordare di non vedere un film non adatto per età e contenuti come "Squid Game" in compagnia di minori. Altrimenti passa il messaggio che va tutto bene».  ©RIPRODUZIONE RISERVATA  j Sullo schermo Il gioco del calamaro che dà nome alla serie	la repubblica
02 NOVEMBRE 2021	Squid game, quel gioco crudele che racconta lo spirito dei tempi	https://www.repubblica.it/commenti/2021/10/27/news/squid_game_quel_gioco_crudele_che_racconta_lo_spirito_dei_tempi-323951910/?ref=search	Ma perché siamo tutti pazzi per Squid Game? Bastano una messa in scena ben realizzata, situazioni ad alto impatto emotivo, una spolverata di esotismo,  dinamiche relazionali perfettamente concepite, un meccanismo di suspense ad orologeria a giustificare la calamaro-mania che sta invadendo l'Occidente? L'impianto, a ben vedere - un gioco tragico con la vita come posta in palio - non brilla per originalità. Si tratta anzi di un tema più volte affrontato dalla fantascienza classica (e non solo): da La settima vittima di Robert Sheckley, portata sullo schermo da Elio Petri con Mastroianni e Ursula Andress (e sceneggiatura di Flaiano e Tonino Guerra), sino alla più recente saga di Escape Room, passando per i Giocatori di Titano di Philip K. Dick, Quintet di Altman, Le mele marce di Peter Collinson e La musica del caso di Paul Auster, non mancano esempi di narrazioni che associano il gioco alla perversione.       Che si tratti del trauma della guerra, dalla natura aliena di qualche giocatore, dalla noia dei ricchi poco conta: lo statuto prevede la lotta fra un giocatore molto potente e uno molto debole. La sproporzione deve essere estrema, così come la crudeltà del più forte: condizione necessaria per la riedizione del mito di Davide e Golia che ci induce a schierarci con il giovanetto armato di fionda contro il mostruoso gigante. Lo facciamo senza ombre, dimenticando, per esempio, che sovente il giocatore debole è sceso in campo perché spinto dall'avidità, difettuccio che viene sollecitamente perdonato a fronte della protervia del nemico. Fin qui, Squid Game gioca ancora nel campo della tradizione: tutti  questi elementi ricorrono nella serie coreana, i giocatori hanno qualcosa da farsi perdonare e i cattivi sembrano imbattibili. E qui subentra il vero fattore di originalità: una formidabile sintonia del racconto con lo spirito dei tempi. L'autentico snodo sta nel fatto che il gioco è frutto di una scelta collettiva dei giocatori. Mentre nello schema classico il giocatore debole o è ignaro della posta in gioco o è forzato a giocare, nel Gioco del Calamaro le regole sono chiare e condivise. Si firma un contratto in base al quale le vittime accettano di essere tali in vista del miraggio dell'arricchimento. Lo fanno perché convinte di non avere alternative. Anche questo tema - la scelta estrema dell'individuo con le spalle al muro - non è originale. Ma non era mai stato declinato in questo modo.     I controllori di Squid Game indossano tute che ricordano vagamente un'altra serie di grande successo - La casa di carta - anch'essa figlia dei tempi; ma nel racconto di Tokyo e compagnia vibra una vena anarcoide, da giovane Brecht (meglio rapinare una banca che fondarne una) che nella serie coreana è assente. La casa di carta è un'evoluzione di Breaking Bad: Walter White si reinventa narcotrafficante in un mondo che ti sbatte in faccia tutte le porte, perché di questi tempi essere bravo, onesto e virtuoso non basta se hai un cancro, un figlio malato e l'assicurazione ti mangia l'anima. Squid Game condivide questo humus, la metafora di società immobili, cristallizzate in un ordine castale che blocca qualunque ascensore sociale. Ricchi destinati ad essere sempre più ricchi e annoiati e poveri che vedono di minuto in minuto allontanarsi la sponda di una sia pure minimale, relativa stabilità. E leggi, regolamenti e burocrazie che sembrano studiate per acuire le disparità. Ma con qualcosa di nuovo e di inedito. A Madrid e Albuquerque si può ancora ricorrere al crimine, a Seul neanche quello. Il crimine stesso non è più una valida alternativa all'annientamento. Non resta che giocare al Gioco del Calamaro.	la repubblica
25 OTTOBRE 2021	Effetto Squid Game:"I bambini copiano in classe le violenze viste in tv"	https://www.repubblica.it/cronaca/2021/10/25/news/squid_game_il_gioco-323647965/?ref=search	 Mette in allarme i genitori. Tiene incollati davanti allo schermo frotte di telespettatori, ma agita presidi e insegnanti. È il fenomeno "Squid Game", la serie tv coreana che è diventata virale e che trova sempre più emuli tra i giovanissimi. Il che non è un bene. Il fil rouge che unisce queste 9 puntate su Netflix sono i debiti dei protagonisti. Disposti, insieme ad altri 450 diseredati e poveri in canna, a cimentarsi in giochi dall'apparenza bonaria, pur di appianare la voragine nel loro conto in banca. Si vince e si perde. E quando si perde non c'è una penitenza, ma si viene uccisi davanti a tutti. Una vera e propria esecuzione per non essere stati all'altezza della prestazione. Così ecco l'investitore sommerso dalle cambiali o lo scommettitore d'azzardo rovinato dai debiti, pronti a sfidarsi a "Un - due - tre - stella" con l'angoscia che probabilmente non ne usciranno vivi.   La serie è vietata ai minori di 14 anni. Ma a quanto pare non basta a tenere i più piccoli lontani dallo schermo, se Silvia Svanera, preside di una scuola di Rignano sull'Arno, vicino a Firenze, si è trovata costretta, qualche giorno fa, a lanciare l'allarme. "I bambini più piccoli giocano a "Squid Game" e diventano violenti", ha scritto in una circolare. Raccontando come, per imitare gli attori della serie, alcuni ragazzini picchino i compagni o mimino il gesto di uccidere qualcuno facendo finta di avere una pistola.  La petizione di fondazione Carolina: 7.000 firme su Change La serie tv coreana (un Paese che oramai fa tendenza in molti campi, dalla moda alla musica al cinema) ha preso talmente piede che la fondazione "Carolina Onlus" - nata in memoria di Carolina Picchio, l'adolescente che si tolse la vita qualche anno fa perché vittima di cyberbullismo - ha lanciato una petizione su Change.org. Titolo: "Fermiamo lo Squid Game". "Nel giro di 36 ore hanno già firmato quasi 7.000 persone - spiega Ivano Zoppi, segretario generale dell'associazione. "Nelle ultime settimane abbiamo ricevuto segnalazioni allarmatie persino da genitori di alunni delle scuole materne e delle elementari. Sono anni che cerchiamo di spiegare che bambini e preadolescenti non possono vivere autonomamente il web. Il problema non è tecnologico, ma educativo".    Tre di queste denunce arrivano dal Piemonte. Una da una scuola media di Torino, dove un ragazzo è stato colpito da un ceffone perché "reo" di non aver superato una prova orchestrata da alcuni compagni. Un altro ragazzino, per punizione, ha visto invece volare il suo zaino dalla finestra. E episodi analoghi si sono ripetuti a Milano e a Firenze. Tanto che alcuni dirigenti scolastici stanno organizzando chat per allertare i genitori. A Roma, alla scuola elementare dell'istituto Santa Dorotea, qualche giorno fa i bambini hanno cominciato a spintonarsi, a prendersi a schiaffi, a imitare il gioco "del calamaro", che compare nella prima puntata della serie.  Novara: "Basta con i figli schermo-dipendenti" Daniele Novara, pedagogista e scrittore, spiega: "Sicuramente la Dad durante il Covid non ha aiutato i nostri ragazzi. E neanche i genitori, che si sono dovuti arrendere all'idea di avere figli schermo dipendenti. Padri e madri però si devono ricordare di non vedere un film non adatto per età e contenuti come "Squid Game" in compagnia di minori. Altrimenti passa il messaggio che va tutto bene".	la repubblica
20 OTTOBRE 2021	Netflix vola, è l'effetto 'Squid game'	https://www.repubblica.it/serietv/netflix/2021/10/20/news/netflix_vola_effetto_squid_game_-323061708/?ref=search	Netflix vola trainata dal successo dei contenuti in lingua non inglese, a partire dal trionfo della serie coreana distopica Squid game, vista da 142 milioni di utenti nelle prime quattro settimane dall'uscita. Gli abbonamenti nel terzo trimestre del 2021 sono cresciuti di 4,4 milioni di unità, più del doppio rispetto al trimestre precedente.  Mente la piattaforma di streaming affronta in questi giorni la protesta da parte di alcuni dipendenti, per i contenuti dello spettacolo The Closer del comico Dave Chappelle, accusato di aver deriso le persone trans, i dati di mercato la premiano oltre le aspettative più rosee, che invertono la tendenza del lento avvio del 2021, quando si pensava ad una forte flessione della domanda eccezionale di streaming registrata durante la pandemia.  Oltre a Squid Game, che ha soffiato il record di titolo più visto di sempre sulla piattaforma alla serie in costume Bridgerton, al successo hanno contribuito anche serie come Sex Education, La regina degli scacchi e La casa di carta (la quinta serie è stata vista da 69 milioni di spettatori nelle prime quattro settimane dalla messa in onda).  "Stiamo producendo serie e film 'locali' in circa 45 Paesi e abbiamo instaurato profonde relazioni con le comunità creative di tutto il mondo", ha spiegato in una lettera agli azionisti Netflix, che prevede di andare ancora meglio nel periodo prenatalizio, grazie anche alla nuove stagioni di serie di successo come Tiger King e Cobra Kai. Inoltre, l'acquisizione in via di definizione della Roald Dahl Story Company, la società che detiene i diritti delle opere del grande autore di storie per bambini, porterà sulla piattaforma titoli come La fabbrica di cioccolato e Matilda.	la repubblica
07 OTTOBRE 2021	L’attrice di Squid Game HoYeon Jung è la nuova testimonial Louis Vuitton	https://www.repubblica.it/moda-e-beauty/2021/10/07/news/squid_game_hoyeon_jung_testimonial_louis_vuitton_modella_attrice_sudcoreana-342215247/?ref=search	 L’attrice e modella sudcoreana HoYeon Jung è la nuova global ambassador Louis Vuitton. Se il suo volto vi è familiare ma non riuscite a collocarlo, è perché al posto dell’elegante mantella bianca con cui posa per la maison dovete immaginarla con una tuta verde macchiata di sangue, i capelli a caschetto arruffati, lo sguardo più accigliato che mai. HoYeon Jung è infatti l’attrice di Squid Game, l’acclamatissima serie Netflix (scritta e diretta da Hwang Dong-hyuk), nella quale interpreta la protagonista femminile, la giocatrice numero 067.  La nuova testimonial Louis Vuitton è stata annunciata via social con commento di Nicolas Ghesquière: “Mi sono innamorato istantaneamente del talento e della fantastica personalità di HoYeon, e non vedo l’ora di iniziare questo nuovo capitolo del viaggio che abbiamo intrapreso”. HoYeon Jung non è nuova al mondo della moda: 27enne, vincitrice del premio ‘Asian Star Award’ agli Asian Model Awards del 2019, ha già una carriera attiva sulle passerelle internazionali, avendo sfilato e posato per Chanel, Tory Burch, Giambattista Valli, Miu Miu, Fendi, Schiaparelli, la stessa Louis Vuitton, e molti altri brand internazionali.  Anche se può suonare bizzarro, c’è un altro punto di contatto tra la serie televisiva di cui HoYeon Jung è protagonista e il mondo della moda: gli indizi puntano tutti verso un Halloween a tema Squid Game. Come era stato per La Casa di Carta, secondo la piattaforma globale di shopping Lyst le ricerche di tute retro sono aumentate del 97% nei giorni successivi alla messa in onda della serie. Impennata di ricerche anche per le calzature slip-on bianche (Vans il marchio più gettonato), che registrano un incremento del 145%, e per le t-shirt bianche numerate, che segnano un +35%. In generale, aumentano le ricerche di capi verde acqua (+130%) e di tute da lavoro rosse/rosa (+62%).	la repubblica
09 NOVEMBRE 2021	Squid game’, i fan possono gioire: è stata confermata la seconda stagione della serie	https://www.repubblica.it/serietv/netflix/2021/11/09/news/squid_game_i_fan_possono_gioire_e_stata_confermata_la_seconda_stagione_della_serie_coreana-325735046/?ref=search	È indubbiamente la serie dei record di quest'anno per la piattaforma Netflix e, come prevedibile, una seconda stagione è stata messa in cantiere in tutta fretta, forse anche con grande sorpresa del suo creatore, Hwang Dong-hyuk.  Il creatore, sceneggiatore e regista coreano, in un'intervista 'catturata' la sera scorsa sul red carpet di un evento a Los Angeles dedicato alla serie televisive, si è lasciato andare davanti alle telecamere. Visibilmente contento, ma forse anche stressato, ha detto - testuali parole - "che c’è stata molta pressione, così tanta richiesta e così tanto amore per una seconda stagione di Squid game che mi sono quasi sentito come se non avessi altra scelta!".  Poi, l'annuncio definitivo: "Ci sarà assolutamente una seconda stagione. È già tutta nella mia testa", ha spiegato lo showrunner puntandosi l'indice alla tempia, "e attualmente mi trovo nella fase del processo creativo. Ma mi sento anche di affermare che è ancora troppo presto per dire quando si concretizzera e come. Per cui, vi faccio una promessa: Gi-hun tornerà e farà qualcosa per il mondo".  E mentre a Seul, 'patria' della serie, i fan fanno chilometriche file per assaggiare i biscotti dalgona protagonisti delle folli giornate al campo, fatti di zucchero e bicarbonato, mentre a Parigi ha aperto uno Squid game center e all'appena trascorso Lucca Comics & Games si sono viste orde di cosplayer vestite come i personaggi della serie, su Netflix il programma ha battuto ogni record: è la più vista della piattaforma con 111 milioni di spettatori nel mondo.	la repubblica
24 ottobre 2021	Se i bambini delle elementari giocano a Squid Game	https://ricerca.repubblica.it/repubblica/archivio/repubblica/2021/10/24/se-i-bambini-delle-elementari-giocano-a-squid-game27.html?ref=search	Pare che i bambini a ricreazione, in diverse scuole, giochino a Squid Game . Non uccidendosi, fortunatamente per ora, ma picchiandosi e insultando a sangue chi perde. Non ho più figli alle elementari dunque sono informazioni di seconda mano, leggo sui giornali: le prendo per buone con beneficio d'inventario. Dal Messaggero riferisco la lettera di suor Alberta — istituto Santa Dorotea, scuola elementare di via Matera, Roma — che scrive alle famiglie: "Questa mattina i bambini di quarta stavano giocando", "mi sono informata, mi hanno parlato di una serie tv, i ragazzini hanno detto che stavano facendo il gioco del calamaro".  I dati più recenti dicono che circa 132 milioni di persone hanno visto la serie coreana, mi rivolgo dunque alla frazione italiana di questa moltitudine. Ho solo domande, nessuna risposta. Posto che l'arte del racconto non si limita a imitare la realtà ma la costruisce, spesso la anticipa. Posto che le serie tv sono il principale architetto del presente. Posto che Squid Game è considerato "un capolavoro", non sento voci critiche se non quelle montessoriane che dicono ui ui ui quanta violenza.  Mi domando e vi chiedo. Come possiamo noi evitare che i decenni avidi di modelli di comportamento credano che chi, disperato, non performa un due tre stella per il divertimento di un riccastro anonimo debba essere eliminato con un colpo di pistola? È una domanda seria.  "Non farglielo vedere" è una risposta ridicola.  A dieci anni i bambini trovano quello che vogliono, anche se a casa la tv è spenta. Quindi davvero chiedo. Che si fa? Niente? Ci si rassegna? Si spera che le pistole siano sempre ad acqua o a salve, anche se a volte — avete visto — sono cariche persino sui set?  ©RIPRODUZIONE RISERVATA	la repubblica
02 ottobre 2021	"Squid Game" un gioco mortale per anime perse	https://ricerca.repubblica.it/repubblica/archivio/repubblica/2021/10/02/squid-game-un-gioco-mortale-per-anime-perse46.html?ref=search	Primo segno del successo di una serie planetaria, il fiorire di improbabili facezie. Per esempio, in Corea esisterebbe un tizio che ha il numero di telefono mostrato nel gioco e sta ricevendo sulle 4mila chiamate al giorno: e Netflix dovrà risarcirlo (in caso, qui si mettono diversi numeri di telefono a disposizione di registi futuri).  Secondo segnale, l'irruzione di una serie tv senza annunciarla: e dopo poco tempo si scopre che nessuno ne può fare a meno (era successo per esempio con La regina degli scacchi ). Ora si ripete con questo Squid Game e Netflix avrà pure qualche merito: per potenza di fuoco, può pescare a strascico tra le produzioni del mondo e alla fine sbuca l'ostrica con la perla. E poi c'è la Corea, che sarà anche di moda (qui siamo vagamente in zona  Parasite ) ma ha anche gente di prim'ordine in queste cose. Squid Game mescola Casa di carta e  Hunger Games , più un'altra decina di cose del passato, più Tarantino —  Kill Bill . A Seul vagano migliaia di anime perdute, gente che non ce la fa, travolta dai debiti, senza una prospettiva. Una misteriosa organizzazione fa recapitare loro dei biglietti da visita, con appunto un numero di telefono. La promessa è: soldi. Però bisogna affidarsi del tutto a loro, farsi trasportare in un luogo sconosciuto e, una volta sul posto, scoprire che si è dentro un gioco mortale, anche se per bambini (un, due, tre, stella). In palio, appunto, soldi a palate: ma chi non ce la fa, viene giustiziato sul posto. Si scatena di tutto, soprattutto intorno al protagonista, padre sbandato e ludopatico.  Dentro Squid Game c'è tutto, compresa ovviamente l'allegoria della società tranciata dalla sfida impossibile poveri-ricchissimi. Ma merita anche per la scrittura minuta, il gioco delle emozioni forti tra i protagonisti. Avvertenza: c'è splatter, non in dosi massicce ma sbuca all'improvviso e fa saltare sulla sedia gli animi sensibili.  *** Somiglia tanto a una leggenda metropolitana, ma è tornato in auge il diktat di Apple: nei film e nelle serie tv i personaggi cattivi non possono avere un iPhone. Per cui in un crime con due sospettati, se uno ha un iPhone l'assassino è sicuramente l'altro.  ©RIPRODUZIONE RISERVATA  j La serie coreana Su Netflix la serie Squid Game , nove episodi scritti e diretti da Hwang Dong-hyuk	la repubblica
02 OTTOBRE 2021	Squid Game' un gioco mortale per anime perse	https://www.repubblica.it/serietv/netflix/2021/10/07/news/squid_game_un_gioco_mortale_per_anime_perse-321200739/?ref=search	Primo segno del successo di una serie planetaria, il fiorire di improbabili facezie. Per esempio, in Corea esisterebbe un tizio che ha il numero di telefono mostrato nel gioco e sta ricevendo sulle 4mila chiamate al giorno: e Netflix dovrà risarcirlo (in caso, qui si mettono diversi numeri di telefono a disposizione di registi futuri).  Secondo segnale, l'irruzione di una serie tv senza annunciarla: e dopo poco tempo si scopre che nessuno ne può fare a meno (era successo per esempio con La regina degli scacchi). Ora si ripete con questo Squid Game e Netflix avrà pure qualche merito: per potenza di fuoco, può pescare a strascico tra le produzioni del mondo e alla fine sbuca l'ostrica con la perla. E poi c'è la Corea, che sarà anche di moda (qui siamo vagamente in zona Parasite) ma ha anche gente di prim'ordine in queste cose.  Squid Game mescola Casa di carta e Hunger Games, più un'altra decina di cose del passato, più Tarantino - Kill Bill. A Seul vagano migliaia di anime perdute, gente che non ce la fa, travolta dai debiti, senza una prospettiva. Una misteriosa organizzazione fa recapitare loro dei biglietti da visita, con appunto un numero di telefono. La promessa è: soldi. Però bisogna affidarsi del tutto a loro, farsi trasportare in un luogo sconosciuto e, una volta sul posto, scoprire che si è dentro un gioco mortale, anche se per bambini (un, due, tre, stella). In palio, appunto, soldi a palate: ma chi non ce la fa, viene giustiziato sul posto. Si scatena di tutto, soprattutto intorno al protagonista, padre sbandato e ludopatico. Dentro Squid Game c'è tutto, compresa ovviamente l'allegoria della società tranciata dalla sfida impossibile poveri-ricchissimi. Ma merita anche per la scrittura minuta, il gioco delle emozioni forti tra i protagonisti. Avvertenza: c'è splatter, non in dosi massicce ma sbuca all'improvviso e fa saltare sulla sedia gli animi sensibili.	la repubblica
6 OTTOBRE 2021	Da Squid Game alle Blackpink: le star coreane alla conquista del pianeta fashion	https://www.repubblica.it/moda-e-beauty/2021/10/16/news/nuove_icone_le_star_coreane_alla_conquista_del_pianeta_fashion_-342215134/?ref=search	 Sono bastati meno di 20 giorni a HoYeon Jung per passare su Instagram da 400 mila follower a oltre 20 milioni. Se a molti il nome della modella e attrice coreana dice poco, le cose cambiano se si nomina la serie Netflix di cui è protagonista: Squid Game, il serial su una crudele gara a eliminazione (letterale) diventato in 29 giorni di programmazione il più visto di sempre. Si spiegano così sia i milioni di fan guadagnati in pochi giorni, sia la rapidità con cui i marchi di moda sono piombati su di lei, che con i suoi trascorsi da top model è perfetta per il settore. A spuntarla è stato Louis Vuitton, che ha già sotto contratto per l’uomo i BTS, band K-pop ormai leggendaria. Il 6 ottobre il brand ha annunciato la sua nomina ad “ambasciatrice” del marchio; a rendere l’episodio importante è il momento in cui accade, con la Corea mai così rilevante. Cinema, televisione, musica, beauty: l’influenza del Paese asiatico è ovunque. Che le nuove icone globali arrivino da lì è una conseguenza ovvia, a questo punto.  Le nuove icone di cui si parla sono quattro, per la precisione: le Blackpink, il gruppo femminile di K-pop più famoso. Jennie, Rosé, Lisa e Jisoo (nella foto in alto) oggi dominano sia le classifiche musicali che l’immaginario dei brand di lusso, con il pubblico adorante pronto ad acquistare tutto ciò che indossano; tanto per dire, l’anno scorso in Cina il pullover di Celine indossato da Lisa in un post su TikTok è andato esaurito in meno di un giorno, un fenomeno che si ripete puntualmente con tutte loro. Se ne è avuta ulteriore prova alle ultime sfilate di Parigi, che le hanno viste protagoniste. Le quattro sono infatti il volto di altrettante maison francesi, che se le sono spartite tipo Risiko: in quota LVMH ci sono Lisa con Celine e Jisoo con Dior, da Kering c’è Rosé con Saint Laurent, mentre Jennie rappresenta Chanel. Un sodalizio tra moda e musica raro — le ragazze hanno diversi contratti anche per gioielli e make-up — che si spiega con la natura stessa della band: prima di tutto sono solo in quattro, quando di solito i gruppi K-pop contano il doppio dei membri. Questo le ha rese molto più incisive e riconoscibili: i loro account Instagram combinati contano 214 milioni di follower (sono le K-popstar più seguite sui social), e uno styling ben accorto a tendenze e marchi le ha rese un veicolo stilistico ideale.  Da qui il trionfo parigino. L’andazzo delle sfilate lo si è capito già al primo show, vale a dire Dior, con i giardini delle Tuileries invasi da migliaia di curiosi arrivati per vedere Jisoo, sbarcata in Francia per l’occasione. Stesse scene in serata sotto la Torre Eiffel con l’arrivo di Rosé da Saint Laurent; idem l’ultimo giorno da Chanel, con Jennie che ha monopolizzato security, media e fan in attesa per ore sotto la pioggia. Nessun dubbio sul fatto che ogni volta la folla aspettasse loro: le urla erano inequivocabili. Mancava Lisa, visto che Celine non ha sfilato, ma i post della ragazza sul brand continuano a generare una media di 7 milioni di like: la situazione pare solida.  Sull’efficacia di certe partnership non si discute. Secondo la società di marketing digitale Launchmetrics, con un post con quattro sue foto in miniabito Dior prima del defilé, Jisoo ha generato un impatto sui media pari a due milioni di dollari. L’artista è stata pure la celebrity più citata di Parigi, con 2536 menzioni e un impatto sui media da oltre 15 milioni di dollari. Il tutto con soli due post personali. Due di numero. Messa così, viene da chiedersi cosa aspettino tutti gli altri brand ad accaparrarsi una star coreana. 	la repubblica
16 ottobre 2021	Le star coreane alla conquista del pianeta (fashion)	https://ricerca.repubblica.it/repubblica/archivio/repubblica/2021/10/16/le-star-coreane-alla-conquista-del-pianeta-fashion27.html?ref=search	Sono bastati meno di 20 giorni a HoYeon Jung per passare su Instagram da 400 mila follower a oltre 20 milioni. Se a molti il nome della modella e attrice coreana dice poco, le cose cambiano se si nomina la serie Netflix di cui è protagonista: Squid Game , il serial su una crudele gara a eliminazione (letterale) diventato in 29 giorni di programmazione il più visto di sempre.  Si spiegano così sia i milioni di fan guadagnati in pochi giorni, sia la rapidità con cui i marchi di moda sono piombati su di lei, che con i suoi trascorsi da top model è perfetta per il settore. A spuntarla è stato Louis Vuitton, che ha già sotto contratto per l'uomo i BTS, band K-pop ormai leggendaria. Il 6 ottobre il brand ha annunciato la sua nomina ad "ambasciatrice" del marchio; a rendere l'episodio importante è il momento in cui accade, con la Corea mai così rilevante. Cinema, televisione, musica, beauty: l'influenza del Paese asiatico è ovunque. Che le nuove icone globali arrivino da lì è una conseguenza ovvia, a questo punto.  Le nuove icone di cui si parla sono quattro, per la precisione: le Blackpink, il gruppo femminile di K-pop più famoso. Jennie, Rosé, Lisa e Jisoo oggi dominano sia le classifiche musicali che l'immaginario dei brand di lusso, con il pubblico adorante pronto ad acquistare tutto ciò che indossano; tanto per dire, l'anno scorso in Cina il pullover di Celine indossato da Lisa in un post su TikTok è andato esaurito in meno di un giorno, un fenomeno che si ripete puntualmente con tutte loro.  Se ne è avuta ulteriore prova alle ultime sfilate di Parigi, che le hanno viste protagoniste. Le quattro sono infatti il volto di altrettante maison francesi, che se le sono spartite tipo Risiko: in quota LVMH ci sono Lisa con Celine e Jisoo con Dior, da Kering c'è Rosé con Saint Laurent, mentre Jennie rappresenta Chanel. Un sodalizio tra moda e musica raro — le ragazze hanno diversi contratti anche per gioielli e make-up — che si spiega con la natura stessa della band: prima di tutto sono solo in quattro, quando di solito i gruppi K-pop contano il doppio dei membri. Questo le ha rese molto più incisive e riconoscibili: i loro account Instagram combinati contano 214 milioni di follower (sono le K-popstar più seguite sui social), e uno styling ben accorto a tendenze e marchi le ha rese un veicolo stilistico ideale.  Da qui il trionfo parigino. L'andazzo delle sfilate lo si è capito già al primo show, vale a dire Dior, con i giardini delle Tuileries invasi da migliaia di curiosi arrivati per vedere Jisoo, sbarcata in Francia per l'occasione. Stesse scene in serata sotto la Torre Eiffel con l'arrivo di Rosé da Saint Laurent; idem l'ultimo giorno da Chanel, con Jennie che ha monopolizzato security, media e fan in attesa per ore sotto la pioggia. Nessun dubbio sul fatto che ogni volta la folla aspettasse loro: le urla erano inequivocabili. Mancava Lisa, visto che Celine non ha sfilato, ma i post della ragazza sul brand continuano a generare una media di 7 milioni di like: la situazione pare solida.  Sull'efficacia di certe partnership non si discute. Secondo la società di marketing digitale Launchmetrics, con un post con quattro sue foto in miniabito Dior prima del defilé, Jisoo ha generato un impatto sui media pari a due milioni di dollari. L'artista è stata pure la celebrity più citata di Parigi, con 2536 menzioni e un impatto sui media da oltre 15 milioni di dollari. Il tutto con soli due post personali. Due di numero. Messa così, viene da chiedersi cosa aspettino tutti gli altri brand ad accaparrarsi una star coreana.  ©RIPRODUZIONE RISERVATA	la repubblica
18 NOVEMBRE 2021	Zerocalcare e il senso della vita	https://www.repubblica.it/cultura/2021/11/18/news/zerocalcare_e_il_senso_della_vita-326904740/?ref=search	 "Ciao, benvenuto a Roma. Se sei un umano preparati a tribolà: il traffico, le corse, quattordici lavori per pagà l'affitto di una stanza in casa con ventisei fuorisede, alla fine della giornata ti chiedi: "Ma davero mi madre m'ha messo al mondo pe' campà così? Non se poteva informà prima?": se leggi queste parole su un gigantesco tabellone luminoso sei alla stazione Termini. Non è l'unico. Ti volti e un manifesto dice: "Oh, può esse che passeggi così a buffo perché c'hai il tempo da buttà, ma statisticamente è più probabile che leggi 'sto siluro mentre stai de corsa, sparato come una pallina da flipper tra casa lavoro scuola, i regazzini e 8.000 accolli che ti tengono in gioco senza vincere mai": l'effetto è notevole.  Senza neanche accorgerti vai avanti a leggere: "Questa è la pubblicità di una serie, e di sicuro non te svolta la giornata, ma manco te può fa' peggio, tanto se non ce stavo io 'sto spazio lo occupava un altro che te provava a vende un paro de mutande o una cassa da morto, mica uno che te regalava i soldi gratis. Reggi botta". L'effetto è straniante: che cosa sta succedendo? Che forse stai perdendo il treno perché la lettura, così atipica e spiazzante, ha totalizzato la tua attenzione. Ma la diabolica campagna di marketing ha pensato anche a questo: proprio sotto al tabellone delle partenze ce n'è un altro che dice: "Non legge, corri. Tu pensi che stai in anticipo, ma da quando hanno messo i varchi per arrivare ai binari rischi sempre che becchi quel faggiano maledetto che intoppa la fila perché non trova il biglietto, e pure se sei arrivato mezz'ora prima fidate che alla fine 'sto treno rischi che lo perdi. Te lo dico perché metà delle volte il faggiano che intoppa la fila so' io. Scusa".  Questo 'faggiano' si chiama Michele Rech, 37 anni, in arte Zerocalcare e la serie, realizzata per Netflix, si intitola Strappare lungo i bordi. Se non avete mai sentito parlare di Zerocalcare e vi siete ritrovati a Termini ma anche in altre stazioni e metropolitane di varie città, tutto questo vi avrà 'stranito' non poco, a partire dalla neolingua italo-romanesca che i suoi lettori di tutte le regioni italiane adorano. Ma qui sta succedendo un fatto nuovo: Zerocalcare sta uscendo dalla sua (ampia, molto ampia viste le centinaia di migliaia di copie vendute) 'comfort zone' dei graphic novel per cui è stato candidato, secondo della storia dopo Gipi, al più importante tra i premi letterari, lo Strega, nel 2015.  Ne sta uscendo perché Strappare lungo i bordi ha debuttato lo scorso mercoledì 17 novembre con un successo oltre le previsioni: "L'idea di fare un tipo di pubblicità diversa, molto più lunga del solito per il lancio è stata di Netflix e sembrava una roba strana pure a me", spiega Zerocalcare, "però i soggetti li ho scelti io. Ma non mi andava di fare pubblicità direttamente alla mia serie e non volevo che il mio personaggio parlasse con le parole di qualcun altro, così i testi li ho scritti tutti io. Poi ho cercato di capire dove sarebbero stati esposti cartelloni e video e quindi di dargli un senso. Alla fine devo dire che sono contento di come è venuto". In realtà il risultato è piuttosto rivoluzionario perché, non solo i testi non fanno riferimento alla serie, ma parlano dei problemi di te che leggi che poi sono gli stessi di chi scrive: un caso che verrà studiato negli anni a venire.  La serie inoltre, non arriva solo in Italia, ma in 190 paesi contemporaneamente, parlata nella neolingua di cui sopra, doppiata in inglese, francese, spagnolo (se conoscete qualcuna di queste lingue divertitevi!) e sottotitolata in inglese, francese, tedesco e greco. Ieri, giovedì 18, in serata era già al secondo posto della nuova Top 10 quotidiana, anch'essa lanciata da pochissimo, superata solo da Red Notice (un action movie con The Rock e Gal Gadot che è stato il miglior debutto di sempre per Netflix) e prima di Narcos (terza) e del fenomeno Squid Game (quinta). Se volete capire bene di cosa parla e di come e perché è stata realizzata, non perdete il prossimo numero di Robinson, che contiene una storia inedita tratta dalla nuova raccolta a fumetti in uscita il 25 intitolata Niente di nuovo sul fronte di Rebibbia (Bao Publishing) e una lunga intervista a Zerocalcare sui temi in essa trattati, dal dibattito sull'inclusività alle ultime notizie sul Kurdistan fino alle nevrosi, alle insicurezze, ai sensi di colpa e alla solitudine dell'autore. La realtà è che ci troviamo (finalmente) di fronte a qualcosa di nuovo: un artista che ha scelto di andare contro tutti i luoghi comuni.  L'incredibile successo di Zerocalcare infatti è una specie di manuale contro quel conformismo che ogni giorno ci spiega come si dovrebbero fare le cose "perché si sono sempre fatte così" e perché ai lettori/spettatori/pubblico bisogna ammannire sempre prodotti al ribasso perché "altrimenti non capiscono". Un paternalismo tutto italiano oggi spezzato dall'arrivo di nuovi soggetti che rendono globali i prodotti, con una serie tv coreana in lingua originale come Squid Game che diventa fenomeno mondiale.  Zerocalcare coglie nel segno perché usa un nuovo linguaggio, potente per molti motivi ma soprattutto perché, prima di tutto, è sincero e poi perché coglie lo spirito dei tempi: parla ai depressi, agli schizzati, a chi soffre, a chi non ce la fa più, a chi è stanco, a chi vorrebbe un po' di giustizia, di pace, di tranquillità. Parla a tutti noi. O almeno alla maggioranza di noi che fa sempre più fatica a riconoscersi in una categoria o in un partito. Ma quello di Zerocalcare non è qualunquismo: è il suo contrario. È sensibilità sociale, senso di responsabilità, voglia di cambiare le cose. In meglio. Una narrazione potente in cui c'è forza perché c'è innocenza, gioia, inconsapevolezza, dolore, rabbia. E c'è pietas. Perché, senza fare spoiler, vi divertirete molto a leggere questa nuova raccolta di storie e a guardare la serie tv, ma verrà un momento in cui vi spunteranno le lacrime. E alla fine continuerete a vivere, ma, forse, con una nuova consapevolezza. Quella che "siamo stracci, brandelli sottili e ciancicati uguali alle vite che se ritrovamo in mano".	la repubblica
22 OTTOBRE 2021	Hanno tutti ragione | L'osceno Squid Game degli ultrà del bipolarismo	https://www.repubblica.it/politica/2021/10/22/news/hanno_tutti_ragione_l_osceno_squid_game_degli_ultra_del_bipolarismo-323382143/?ref=search	Il proporzionale ha goduto per anni in Italia di una fama paragonabile al mostro di Firenze. La causa della frammentazione, il motore dell'instabilità, l'innesco dell'inciucio, il bengodi dei piccoli partiti, il male assoluto. La reputazione del proporzionale rappresenta il più clamoroso caso di distacco dai fatti e dal principio di realtà, perché proprio mentre un fronte largo e variegato - politica, intellettuali, giornalisti, persino gente di spettacolo - accusava questo sistema elettorale di essere fonte dei guai appeni citati, tutti i sistemi elettorali approvati al suo posto li realizzavano concretamente: coalizioni Arlecchino destinate a sfaldarsi in corso di legislatura (nel 2018 addirittura subito dopo il voto), governi appesi al mal di pancia di micropartiti personali e di forze dello zero virgola, perché per conquistare i collegi uninominali o il premio di maggioranza si è sempre imbarcato di tutto, il partito pensionati e il partito degli automobilisti, i repubblicani di destra e quelli di sinistra, centristi, trotzkisti, cuffariani, vegani, terrapiattisti, Mastella e Turigliatto, il Senador Pallaro e Ciampolillo, persino i fascisti di Forza nuova che, anche se qualcuno lo ha rimosso, nel 2006 erano parte della coalizione di centrodestra.  Se esiste un meccanismo che espone al ricatto del primo che si sveglia la mattina è il maggioritario all'italiana: abbiamo un quarto di secolo di prove provate, eppure abbiamo continuato a essere travolti dall'entusiasmo e dalla furia ideologica dei bipolaristi, da leader che ci spiegavano che l'unica cosa che contava era conoscere il nome del vincitore delle elezioni la sera stessa del voto. Come un giro di bingo. Una mano di poker. Incredibilmente, a dispetto dell'evidenza, sono ancora molti i fan dell'astrazione bipolarista, che ancora sperano di trasformare l'Italia in una democrazia dell'alternanza non con la virtù dell'offerta politica bensì con lo Squid Game delle urne, come nella fortunata serie coreana di Netflix ma con meno divertimento per lo spettatore: tracci una linea per terra, di qua un'armata Brancaleone di là un'altra e via alla rissa elettorale e alle sue nefaste conseguenze parlamentari.  Ora pensate al virtuale Squid Game del 2023: da una parte Letta, Bersani, Fratoianni, Conte, Calenda, Renzi e Bonino, dall'altra parte Berlusconi, Salvini, Meloni, Cesa e Brugnaro. Spostate pure qualche pedina nel campo avverso, se ritenete, l'effetto non cambia. Un proporzionale con sbarramento avrebbe l'effetto di sfrondare il campo di almeno metà dei nomi fatti e darebbe ai partiti la possibilità di concordare governi con un capo e una coda. Cioè l'essenza della democrazia parlamentare, o della democrazia punto, quella che in tutti questi anni è stata presentata come inciucio, complotto e golpe dai populisti dell'establishment, quelli che hanno aperto la strada ai populisti dichiarati.  	la repubblica
21 ottobre 2021	I teenager del K pop in coda all'Esquilino col mito di Squid game	https://ricerca.repubblica.it/repubblica/archivio/repubblica/2021/10/21/i-teenager-del-k-pop-in-coda-allesquilino-col-mito-di-squid-gameRoma09.html?ref=search	di Laura Mancini Via dello Statuto ospita da sempre due massime istituzioni esquiline. MAS, magazzino del vintage ai tempi in cui il concetto di vintage non era affatto di moda, oggi chiuso per sempre, e Regoli, corridoio di maritozzi con la panna, tronchetti e semifreddi annoverato tra le migliori pasticcerie della città. Ma da oggi c'è anche Cheng Gong. Le vetrine sono scure, gli interni visibili fitti di merce accatastata, la fila davanti alla porticina priva di insegna il sabato pomeriggio può estendersi per diversi metri. Molti dei giovanissimi qui riuniti non sono romani: si sono concessi una visita extra durante la giornata nella Capitale dopo aver digitato su Google " negozio K Pop Roma", dicono, ma sentire con quale perizia conversano di band coreane rende difficile non insinuare che la gita stessa fosse finalizzata a questa fila fandomica davanti al civico 35.  Il negozio vende costumi tradizionali cinesi, divise e accessori per arti marziali, kit calligrafici, ma soprattutto dischi di musica K Pop e merchandising delle band. I teenager sono determinatissimi a entrare, non dispongono di cifre importanti per gli acquisti, lamentano, ma sanno ciò che vogliono. Dopo un giro di ricognizione sceglieranno con cura il trofeo da portare indietro sul regionale. L'impressione generale è di un hobby innocuo e adolescenziale assimilabile ai Take That e ai Backstreet Boys che furono. Se non girassero notizie inquietanti sulla rigidità formativa alla quale sono sottoposti i futuri membri delle band studiate a tavolino dalle etichette discografiche coreane, sui casi di abuso e sull'alta incidenza di suicidi legati a questa scena che sarebbe meglio definire mercato sarebbe tutto molto tenero. Agli occhi dei profani l'eccezionalità del fenomeno odierno è ovviamente determinata dalla connotazione etnica. A domandarsi come mai così tanti ragazzini italiani si sentano profondamente connessi a un immaginario distante nove mila chilometri da qui non sono certo i diretti interessati i quali chiacchierano entusiasticamente per ammazzare il tempo della coda limitandosi ad amare il K Pop senza tante remore. Hanno ascoltato i BTS e le Blackpink con gli auricolari, hanno imparato le coreografie su Tik Tok, hanno seguito la giornata dei loro idoli sulle stories di Instagram, si sono inviati l'impossibile, hanno visualizzato il visualizzabile, e sono contenti così. Puntano ai dischi, ma anche agli zaini, alle magliette, ai portachiavi, alle riviste, in inglese e coreano. Si mostrano unanimi nel considerare Squid Game lontano anni luce, che c'entra con il K Pop? insistono divertiti senza considerare il piccolo dettaglio in comune tra la serie più vista nella storia di Netflix grazie alla quale il canale streaming ha segnato il record di 4,4 milioni di iscritti e il genere musicale che dai tempi di Gangnam style a oggi ha conquistato un pubblico mondiale senza uguali. Mentre il Nord sgancia un concretissimo missile sottomarino, il Sud lancia metaforici razzi metropolitani, sconfina dal web ai territori modificando geografie urbane con le conseguenze di un successo le cui implicazioni sono ancora tutte da studiare. Per capire meglio come si evolverà questa mania diffusa non si dovrà far altro che attendere e osservare, la fila scorre veloce.  © RIPRODUZIONE RISERVATA  Il negozio di via dello Statuto punto di riferimento per gli appassionati di K pop e altro merchandising coreano, punto di ritrovo per ragazzi e ragazze non soltanto della Capitale  j Su Netflix Un'immagine di Squid game la serie record di Netflix girata in Corea che ha rilanciato anche la moda del K pop  Su Instagram i Coldplay insieme con i Bts: la superband inglese ha collaborato con quella coreana nel nuovo disco	la repubblica
07 OTTOBRE 2021	Squid Game', il futuro delle serie tv parla coreano	https://www.repubblica.it/serietv/netflix/2021/10/07/news/squid_game_serie_coreana-321196856/?ref=search	I nove episodi, disponibili su Netflix in lingua originale con sottotitoli, sono il frutto di una cultura digitale per la quale poco importa il Paese di origine: contano la forma e il contenuto  Un titolo sta conquistando in questi giorni il primato di serie più vista di sempre su Netflix: è Squid Game, una serie distopica sudcoreana disponibile sulla piattaforma in lingua originale con sottotitoli italiani, dalla trama semplice: 456 persone ai margini della società partecipano a un gioco che intrattiene alcuni ricchi annoiati che scommettono sui concorrenti. Devono superare sei prove da bambini (un due tre stella, o il gioco del calamaro, appunto). Chi vince sopravvive, chi perde viene ucciso subito. L'ultimo a restare in campo conquista un premio in won che equivale a circa 40 milioni di dollari.  Sembra un videogame, chi gioca a Battle Royale o Call of Duty lo sa. Assomiglia ai manga, il "look and feel" è quello. È anche Il racconto dell'ancella o Dieci piccoli indiani ma più coinvolgente perché mescola i punti di partenza e li evolve - con qualche concessione nostalgica per il pubblico adulto, come una recitazione ben nota a chi frequentava i film di kung fu - e una grafica elegante, contemporanea. Lotta di classe e campi di concentramento, follia e onore, riscatto, solidarietà, tradimento si intrecciano nelle storie dei singoli e della collettività con colpi di scena e azione in un racconto, diretto da Hwang Dong-hyuk, che ha la potenza del Trono di spade in un ambiente ristretto e esplosivo. Il successo è tale da animare anche una battaglia legata alla rete. Dal 17 settembre, giorno di rilascio di Squid in Corea, SK Broadband (la società che gestisce la rete internet del paese asiatico) minaccia di fare causa a Netflix perché il massiccio utilizzo di dati da parte degli utenti della piattaforma genera un costo di gestione altissimo per la società di Seul. Secondo Sk, questi costi dovrebbero essere sostenuti in maniera significativa proprio da Netflix.  Che la Corea del Sud abbia molto da offrire s'era capito con Parasite di Bong Joon-ho e, prima ancora, con Kim Ki-duk e Park Chan-wook. Ma la serie supera i limiti dei generi, è un "survival game" che ricorda Hunger Games o Il signore delle mosche ma allo stesso tempo è completamente nuovo. Roba "orientale"? Solo in parte: nel nuovo mondo digitale l'impero culturale angloamericano ha perso terreno, resta dominante ma è un mondo in cui da quelle che fino a poco fa erano periferie culturali arrivano oggi fenomeni che rapidamente diventano planetari. Squid è il frutto di una cultura diversa, per la quale poco importa il Paese di origine: contano la forma e il contenuto in cui - quale che sia la lingua - ognuno può riconoscere la propria cultura. I giovani nati negli anni Duemila conoscono più i videogiochi che i libri, più le serie che i film al cinema, più la musica digitale che quella da scaricare o comprare. Sono figli di una cultura globale e orizzontale che non cancella le differenze ma per la quale tutto è fruibile "qui e ora" in qualsiasi parte del mondo. Anche il fatto che la serie sia in coreano con i sottotitoli ci racconta un cambiamento epocale. In Italia film e serie sono doppiati, sia per la non capillare conoscenza dell'inglese sia perché seguire i sottotitoli sposta l'attenzione distogliendo dalle immagini. È facile dire che sia seguita principalmente dal pubblico più giovane che ha familiarità con quell'immaginario e con film e serie sottotitolate. È un prodotto "generazionale", dunque, e il gap tra chi guarda e ascolta cinema, serie e musica sulle piattaforme e chi segue ancora la tv e la produzione generalista e tradizionale oggi non potrebbe essere più ampio.	la repubblica
10 maggio 2021	Vincenzo e il piccione coreano	https://ricerca.repubblica.it/repubblica/archivio/repubblica/2021/05/10/vincenzo-e-il-piccione-coreano38.html?ref=search	Si chiama Vincenzo Cassano ed è il protagonista. Il punto è che nella vita reale l'attore si chiama Song Joong-ki ed è coreano, bello e giovane. L'unione tra le due cose è alla base della serie tv più rutilante degli ultimi tempi, ovvero, appunto, Vincenzo (su Netflix da ieri). Il protagonista si chiama così perché da piccolo è stato adottato da una famiglia italiana, purtroppo mafiosa. Crescendo, Vincenzo è diventato consigliere della famiglia stessa, nonché avvocato, muovendosi tra Roma e Milano fino al fatale giorno in cui la faida con il fratellastro lo induce a fuggire in Corea. A Seul deve mettere le mani su un tesoro in lingotti d'oro nascosto nel sotterraneo segreto di un palazzo. L'edificio è però un campo di battaglia: una potente impresa lo vuole comprare, gli inquilini resistono. Con la complicità di una giovane avvocatessa, l'evoluzione è prevedibile. Ma la trama, ad alto ritmo, è quasi secondaria: il divertimento è nei mille ingredienti della storia, a partire dalle parolacce in italiano che Vincenzo — con faticosa cadenza coreana — usa quando deve sfogarsi. Dopo l'avvio romano (e ricostruito in Corea) ci si sposta a Seul e tutto diventa irresistibile, tra k-drama di moda, intrighi tra mafia e corruzione politica, spunti paradossali uno dopo l'altro. Gli inserti di derivazione italiana sono appunto più divertenti che disturbanti, del tipo: il protagonista fa amicizia con un piccione e lo chiama "Pippo Inzaghi". Vincenzo ha avuto un successo torrenziale in Corea ed è fuori con una prima stagione da venti episodi: da un'ora e venti ciascuno, quindi è come se fossero 40 episodi di una serie normale. Se risulta gradito, c'è da divertirsi a lungo.  *** Tra i personaggi che imperversano in tv in quanto hanno scritto un'autobiografia (alcuni davvero pesanti) spicca don Davide Banzato, prete attivo nel sociale, in tv e di ottima presenza. Il quale è rassegnato, sa che in ogni intervista cercheranno di fargli dire cose al limite e quindi si è preparato una serie di risposte rassicuranti sul fatto che sì, prima della vocazione gli è successo di baciare una ragazza e poi un po' di questo e un po' di quello.  ©RIPRODUZIONE RISERVATA  j Prima stagione Song Joong-ki è il protagonista della serie Vincenzo , su Netflix i venti episodi della prima stagione	la repubblica
10 LUGLIO 2021	Il sole è tramontato	https://www.repubblica.it/d-repubblica-donne/2021/07/10/news/sole_abbronzatura_estate_tintarella-309459769/?ref=search	Volendo stilare un’ideale classifica dei miti sulla bellezza che più sono cambiati nell’ultimo decennio, oltre alla magrezza, c’è sicuramente l’abbronzatura. La tintarella, celebrata almeno dagli anni Venti ai primi Duemila, simbolo ultimo dell’erotismo estivo, viene oggi reinterpretata alla luce di nuove consapevolezze, ma anche di nuovi paradigmi ideologici. In questa rivoluzione che ha portato persino noi italiane a piacerci con un colore diverso dal cioccolato, c’entra anche la moda, intesa come tendenza. Perché se è vero che le asiatiche si truccano gli occhi e ricorrono alla medicina estetica per somigliare alle occidentali, noi oggi stiamo rivalutando il loro pallore. Complici, senz’altro, anche star che di orientale hanno ben poco, come Madonna, ma che, alla maniera asiatica, il sole hanno smesso di prenderlo quando hanno visto comparire la prima ruga (e ormai ne è trascorso di tempo... ).  «Negli ultimi anni si è sviluppata una nuova coscienza della pelle», spiega Giulio Borbon, chirurgo e medico estetico. «I pazienti sono sempre più consapevoli che il primo passo per avere una pelle sana è sapere come e quando esporsi al sole. Questa coscienza li ha portati a comportamenti che prevedono un’adeguata foto-protezione e l’assunzione di integratori da iniziare settimane prima della partenza». Lo confermano i numeri: per esempio, l’agenzia di ricerche Mintel ha analizzato i nuovi cosmetici arrivati nel mercato tra ottobre 2019 e settembre 2020, scoprendo che il 46% delle creme antietà contiene filtri Spf. Per non parlare delle creme solari vere e proprie che, stando alla società di analisi Npd, sono cresciute del 9% persino in un mercato come quello prestige (di lusso) americano che, nel 2020, ha venduto l’11% in meno rispetto al 2019.   Insomma, se fino a poco tempo fa l’abbronzatura era tra i principali obiettivi della vacanza stessa, e guardavamo con diffidenza i turisti asiatici che usavano l’ombrello d’estate, la visiera o le maniche lunghe anche in spiaggia, oggi ci siamo convinti che forse avevano ragione loro. Sta succedendo anche con i bambini: se prima le madri asiatiche e nordiche le prendevamo in giro per come mandavano i figli  - coperti come palombari - a fare il bagno, oggi sono sempre di più i piccoli italiani che tornano a casa senza aver tatuata sulla pelle la vacanza.  Gli stessi BTS (Bangtan Boys, famosa boyband sudcoreana) in acqua ci vanno sempre coperti, la T-shirt con i boxer lunghi o direttamente la muta, e non è una caso che in molti Paesi asiatici la rash-guard, ovvero la maglietta aderente usata dai surfisti, sia la scelta preferita di uomini e donne in fatto di costumi da bagno, abbinata ai pantaloncini o agli slip, ma mai troppo sgambati. C’è anche una certa pudicizia, simile a quella del modest dressing di natura religiosa, ma di fatto è un altro modo di definire ciò che consideriamo attraente: lo stanno imparando in questi anni gli occidentali sempre più esposti ai prodotti culturali non anglofoni, dal K-pop ai K-drama fino alle Dizi (le serie tv made in Turchia), che vanno fortissime in Italia. Ne ha scritto Fatima Bhutto nel suo libro New Kings of the World: Dispatches from Bollywood, Dizi, and K-Pop, in cui analizza il successo dei prodotti di cultura pop provenienti dall’Oriente e la fascinazione che esercitano. «Se studiamo i successi di massa degli ultimi vent’anni, come Fast and Furious, i film sul terrorismo, o Sex and the City, non troviamo che uno sfrenato consumismo e materialismo divenuti ormai grotteschi. Aggiungiamo poi che le relazioni sentimentali e il sistema familiare sono sempre disfunzionali, quindi non resta molto da poter vedere in compagnia di genitori o figli. Una delle frasi che ho sentito dire più spesso mentre scrivevo è che le serie tv asiatiche piacciono perché si possono vedere in famiglia», aveva detto la scrittrice pakistana in un’intervista a La Repubblica.    Tutti questi cambiamenti nell’immaginario collettivo definiscono allora la nuova attitudine, come rileva anche Giulia Ceriani, semiologa e presidentessa dell’agenzia Baba Consulting, anche quando si tratta di routine di bellezza. «È ormai penetrato un concetto di cura della pelle e di più specifica consapevolezza dei danni delle radiazioni che ha invertito il paradigma estetico: se massima abbronzatura significa massima esposizione, è chiaro che l’equivalenza è anche con massimo danno. Altre tendenze certamente rafforzano questa tensione, tra cui quella che concerne l’antiage, o meglio ancora il mantenimento di una “flat age” che è di fatto uno stato neutro: né giovane, né vecchio, in qualche modo incontaminato rispetto a una  possibile minaccia dei fattori ambientali. Del resto, che la natura sia più matrigna che madre è ormai un’evidenza lampante». Lo skincare, leggi la categoria di mercato che comprende i cosmetici antietà, rientra d’altra parte nel calderone del selfcare, quell’enorme “famiglia” che è la cura di sé e che ha sostituito il lifestyle, inglobando tutte le nostre aspirazioni e contraddizioni e che, incidentalmente, ci fa combattere gli standard di bellezza capitalistici acquistando sempre più prodotti. È un cortocircuito che ha a che fare con la quantità di informazioni che processiamo ogni giorno: ne sappiamo un po’ di più su tante cose, anche se spesso in maniera sommaria. Allora non prendere il sole, o prenderne poco, è soprattutto prevenzione, l’istinto primario più contemporaneo che ci sia, ma con un tocco di realismo magico: «Il filone preventivo, prima che curativo, ha come oggetto di valore la salute e non l’estetica della pelle. Anti-inquinamento, anti-batterici, mappature genetiche, immunizzazione: il coinvolgimento corpo-mente è completo e genera ibridi che uniscono performance tecnologica e suggestione ipnotica. Così tornano i cristalli, ma all’interno di formulazioni olistiche apparentemente avanzate. È il contributo della cura del corpo alla nuova generazione di prodotti cross-category, che hanno sempre più successo in questo tempo mutante». Proteggersi dai raggi UV è sacrosanto, è solo che vorremmo che quelle creme ci proteggessero anche da tutto il resto.	la repubblica